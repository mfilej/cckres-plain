 
Mare  Cestnik

» In  ti , «  me  je  strmo  pogledala  temnooka  Angela ,  ki  je  ob  tem  igrivo  namočila  koder  las  v  sok  in  si  ga  posesala ,  na  koncu  pa  še  z  žgečkljivim  potegom  jezika  posnela  kapljico ,  ki  ji  je  obvisela  na  robu  polne  ustnice ,  » tudi  bolehaš  za  tropsko  paralizo ? «

Kolikor  mogoče  kratko  in  skromno  sem  vprašal ,  kaj  bi  v  Frisbiejevem  primeru  pomenilo  » uspeti « ?  Napisati  veliko  knjigo ,  ki  bi  postala  nesporna  klasika ?

Na  otoku  Siargao  sem  se  začel  obračati  nazaj  proti  Manili .  Moja  pot  ni  več  vsebovala  nobenega  večjega  odklona  in  General  Luno  sem  bil  izbral  nemara  predvsem  zato ,  da  bi  se  dokončno  spoprijateljil  s  filipinsko  drugačnostjo .  Da  ne  bi  odhajal  živčen  in  zamerljiv .  Nemara  sem  v  naselju  lesenih  nabrežnih  hišk ,  ki  so  jih  v  zakup  jemali  čudaki ,  iztirjenci ,  norci  in  umetni  nomadi  iz  dežel ,  obolelih  za  blaginjo ,  brezupno  iskal  pristnost  in  občutljivost  –  razen  če  se  nisem  poskušal  ozdraviti  z  zatiranjem  zadržkov ,  mastnimi  užitki  in  s  priznanjem ,  da  so  takšni  kraji  ustvarjeni  za  lahkotnost ,  ne  za  beg  v  odgovornosti .  To  bo .  Torej  smo  dogovorjeni .

Tudi  vse  več  večerov  sem  preživljal  na  peščini .  Ko  je  vse  pospalo  ali  se  porazgubilo  po  mestu ,  sem  na  pesek  privlekel  lesen  naslonjač ,  staromodni  ostanek  drobne  revolucije ,  roparskega  pohoda  ali  hladnega  maščevanja ,  se  zleknil  vanj  in  si  prižgal  sladko  auroro ,  cigareto  z  domačim  tobakom  in  s  papirjem  iz  sladkornega  trsta .  Zame  so  takšne  razglednično  tropske  obale  najlepše  ponoči  –  ker  so  prazne ,  ker  so  zatočišče  ribičem ,  ker  jih  slišim  in  ker  ima  nočno  morje  skrivnostno  moč .  Z  nočjo ,  se  zdi ,  so  misli  o  intimnem  bližje ,  in  jasnejše  so  podobe  ljudi ,  ki  bi  jim  takrat  želel  predati  vse  tiste  otipljive ,  tople  čarovnije ;  z  nočjo  so  mogoče  tudi  vseh  vrst  prevare .  Predvsem  samoprevare .  Prival  je  brez  predaha  grmel  na  koralni  greben .

Bayani  Gorospe  se  ni  izmikal  govorjenju  o  projektu  Plaza .  Ta  vabljivo  pojoča  beseda  se  je  zajedala  v  tropsko  pravljico  in  je  gaj ,  skozi  katerega  je  tekel  droben  potoček ,  opremljala  z  betonskimi  klopcami ,  s  potkami  iz  betonskih  plošč ,  z  betonirano  strugo  in  betonskimi  robniki  vzdolž  krakov  cest ,  obogatenih  z  asfaltno  prevleko ;  na  vrsto  sta  prihajala  še  parkirišče  in  teniško  igrišče  in  kdo  ve ,  če  kdaj  ne  celo  tudi  pravi  hotel .  Hiša  na  levi  je  že  padala :  vseokrog  so  cvilili  zarjaveli  žeblji  in  treskali  črvivi  tramovi ,  hreščala  je  pločevina ,  bobnala  so  kladiva .  Na  obalni  strani  ceste  bodo  podrli  vsa  poslopja  in  posekali  palme ,  beton  in  asfalt  bosta  zadušila  suho ,  peščeno  prst .  Tudi  prijatelj  ni  bil  navdušen ,  toda  trikovske  zakonitosti  sodobne  ekonomije  so  začele  vladati  tudi  temu  mirnemu  kraju :  vlada  daje  denar ,  ljudje  imajo  delo ,  tuji  turisti  bodo  začeli  prinašati  prepotrebne  devize .  Torej  vse  za  instantni  turizem  brez  duše  Filipinov .  Ko  sem  starega  vprašal ,  zakaj  naj  bi  na  to  betonsko  opustošenje  prihajali  turisti ,  ki  kljub  prevladujoči  naravnanosti  v  nadomestke  naredijo  dolgo  pot  na  Filipine  predvsem  zaradi  prvobitnosti ,  bohotne  tropske  flore ,  nedotaknjenih  plaž  in  počasneje  živečih  srečnežev ,  predvsem  pa  zaradi  krajev  brez  betona ,  je  samo  zmignil  z  rameni  in  se  zasmejal .  ' Vem ,  da  nisi  neumen ,  le  pred  spoznanji  se  skrivaš ! '  bi  mu  bil  rekel ,  če  bi  bil  prepričan ,  da  imam  do  tega  vsaj  kanček  pravice .  Bo  že  videl  –  tudi  njemu  so  se  obetali  bolj  zgonjeni  časi ,  ko  bo  namesto  kupov  razglednic  žigosal  kupe  računov ,  nepokritih  nakaznic  in  pritožbenih  pisem .

Tako  se  je  z  upravičenim  in  neupravičenim  svetoboljem  in  razlikami ,  ki  sva  jih  evropska  belca  čutila  v  tako  drugačni  Aziji ,  vzpostavljalo  in  izgrajevalo  najino  prijateljevanje  ter  živelo  brez  slehernega  povzdigovanja  glasu  in  zamer .

Brez  dvoma  mi  je  verjel  na  besedo  in  na  dejanje .  Nikoli  pa  ni  zaupal  voznikom ,  ki  so  naju  vozili  po  obalnih  ravninah  in  po  ovinkastih  klancih  gorate  notranjosti .  Nelagodno  se  je  počutil  v  počasnih  avtobusih ,  lasje  so  se  mu  ježili  v  okretnih ,  hitrih  bemotih .  Resda  je  bilo  težko  dojeti ,  da  v  tej  deželi  za  volanom  niso  vsi  nori  ali  pribiti  ( kaj  hujšega  me  je  še  čakalo ! ) ,  ampak  človek  se  navadi .  Še  več :  na  balijskih  cestah  spoznaš ,  koliko  bolj  smiselno ,  tekoče  in  s  pravili  varčno ,  obenem  pa  varno  in  brez  napadalne  živčnosti  se  po  cestah  seli  in  na  križiščih  srečuje  Azija ;  kajne ,  David ,  mi  smo  zasuti  s  pravili  in  prepovedmi ,  ob  tem  pa  skorajda  ne  znamo  improvizirati  in  se  nam  v  avtomobilu  sprošča  polno  umazanih  lastnosti .  Tukaj  pa  je  poglavitna  zakonitost  preživetja  na  asfaltu  povsem  preprosta :  glej ,  kaj  se  dogaja  pred  tabo  in  ravnaj  temu  primerno !  Trmasto  sem  vztrajal  pri  prepričanju ,  da  se  na  Baliju  ne  vozi  po  desni  strani  ceste ,  in  prav  je  imel  tudi  David ,  ko  je  trdil ,  da  se  tudi  po  levi  ne  –  vozilo  se  je  po  sredini ,  vozniki  pa  so  izbuljenih  oči  pljuvali  krvavo  rdečo  betelovo  slino  in  si  drugega  za  drugim  prižigali  kreteke .  Če  ne  še  kaj  močnejšega .  David ,  obriti  in  olikani  Anglež  v  belem ,  z  majhnim  likalnikom  v  kovčku  in  s  knjigo  vodniške  pornografije  gospoda  Wheelerja  v  rokah ,  je  praviloma  obtičal  na  častnem  sedežu ,  povsem  spredaj ,  tik  ob  vozniku  –  in  sočno  preklinjal . 

Spet  torej  dolga ,  večinoma  neznana  cesta ,  dovolj  sončna  in  obenem  dovolj  senčna ,  pravšnja  za  užitkarsko  hojo .  Zadnji  pogled  na  Tirta  Ganggo  je  bil  že  skoraj  pozabljen  in  z  ritmom  korakov  so  se  nabirala  druga  krajevna  imena .  Potem  se  je  domala  v  hipu  ostro  izrisal  prizor ,  ki  mi  je  zmotil  korak .  Bilo  je  tik  ob  poti .  Na  železno  nožico  prislonjeni  motocikel  in  na  travi  vedrica  s  toaletnimi  potrebščinami ;  moškemu ,  oblečenemu  v  enobarven  sarong  in  belo  srajco  ter  z  belim  udengom  na  glavi  je  pod  finimi  brčicami  dogoreval  dišeči  kretek ,  ko  je  v  sproščeni  drži  stal  na  robu  asfalta ,  do  kolen  v  vodi  obcestnega  jarka  pa  se  je  gola  umivala  mlada  nosečnica .  Njen  trebuh  je  bil  že  zelo  napet  in  njene  prsi  tudi ,  veliki  in  temni  bradavici  sta  žareli  v  bleščavi  mokroti .  Le  napol  se  je  zakrila ,  ko  sem  prihajal  mimo ,  in  opisati ,  da  je  bila  sramežljiva  in  zadržana ,  bi  bilo  enako  nepopolno  in  zavajajoče .  Nasmehnila  se  je  z  očarljivostjo ,  ki  bi  jo  težko  zmogla  še  tako  predana  in  ponujena  ženska ,  a  zdelo  se  mi  je ,  da  je  bil  njen  pogled  usmerjen  nekam  čezme ,  tudi  mimo  njenega  nepremičnega  in  molčečega  moškega ,  v  uglašenost ,  v  preobrazbe  potešitve ,  v  pričakovanje .  Mokra ,  bleščeča  se ,  s  poležanimi  lasmi  je  bila  nedopovedljivo  lepa  in  varna  pred  vsakršno  umazanijo .  V  nespremenjenem  ritmu  sem  korakal  mimo  in  naprej ,  a  ostala  je  posebno  prijetna  tesnoba ,  otožna  in  upajoča ,  voljna ,  kot  je  bila  nosečnica ,  ko  je  spočenjala .

» Če  se  potrudiš  in  prav  primeš ,  lahko  narediš  prodajno  uspešnico  iz  vsakega  koščka  našega  planeta . «

» Čemu ? «

Ter  spet  na  prostorni  terasi  v  Banjarju ,  obkroženi  s  pohlevnim  tropskim  gozdom ,  udobno  in  razgledno  visoko  nad  vodnimi  zajetji ,  v  katera  iz  široko  odprtih  gobcev  kamnitih  pošasti  v  debelih  curkih  prši  vroča  voda .  V  toplice  na  severu  otoka  se  nisem  prišel  samo  namakat  v  žveplene  mlake ,  brat  in  pisat ,  temveč  sem  tukaj  tudi  zaradi  dela  in  užitkov  opazovanja .  Zato  tudi  ne  morem  spregledati  in  zamolčati  razgaljenega  in  prikritega  mesa ,  ki  so  ga  na  dopust  na  Bali  s  sabo  prinesli  zahodnjaki .  Ko  sem  jih  gledal ,  kako  se  slačijo  ter  se  v  kopalkah  sprehajajo  med  bazeni ,  me  je  presunilo ,  kako  nemogoče  zanemarjeni  smo  beli  bogovi .  Ne  govorim  o  sprejetih  in  ustoličenih  merilih ,  na  podlagi  katerih  naj  bi  objektivno  delili  na  lepe  in  grde  –  ne ,  vse  bolj  sem  prepričan ,  da  so  nelepa  telesa  izraz  nelepega  duha .  Če  se  ljudje  tako  zapuščajo  kljub  lepotni  tiraniji  porabniškega  mlina ,  mora  biti  z  njimi  nekaj  hudo  narobe .  Ne  bogov  nimajo  ne  samih  sebe ,  ne  pomirjujoče  preteklosti  ne  vznemirljive  vizije .  Ženskam ,  tudi  mladim  dekletom ,  so  izpod  kopalk  gledala  celulitična  bedra ,  izpod  modrcev  pa  jim  je  silila  maščobna  trebušna  napetost .  Da  o  moških  ne  govorim ,  čeprav  so  bili  v  marsikaterem  paru  boljši  del .  Mirno  sem  priznaval  svojo  soldaško  lakoto ,  ki  mi  je  nalila  polno  glavo  neizživetih  jebaških  sokov  in  ki  ni  bila  preveč  izbirčna ,  ko  je  s  pridušeno  vztrajnostjo  vrtala  po  razkriti  ali  nakazani  goloti  –  napetost  pa  je  hitro  minevala ,  ko  so  dražljiva  telesa  z  napakami  odhajala ,  tako  rekoč  neopazno ,  zavita  v  vprašanje ,  na  kaj  na  sebi  so  pravzaprav  tako  neizmerno  ponosna .  Ko  sem  potem  ob  vračanju  ( naj  si  dovolim  kratek  odskok ! )  v  prvi  vasi  naletel  na  procesijo  slavnostno  oblečenih  domačinov ,  se  je  turistična  golota  dokončno  razblinila .  Ne  da  bi  postajal  čistun ,  ne  da  bi  v  prelepih  Balijkah ,  preščipnjenih  s  tesno  oprijetimi  nošami ,  ne  videl  telesnosti  in  ne  imel  telesnih  želja  –  tam  je  telesnost  dihala ,  preprosto ,  brez  prostaškosti .  Kot  da  medenopolte  vile  v  brokatu ,  svili  in  čipkastih  tančicah  ne  morejo  dojeti ,  da  je  mogoče  razprodajati ,  ponujati ,  unovčevati  tudi  lepoto  in  erotično  draž .

Zdaj  oba  leživa  na  trebuhu  in  listava  po  mojem  dnevniku .  Čeprav  zna  prebrati  samo  zemljepisna  imena ,  ki  jih  ni  malo  ( peščeva  obsedenost  z  zemljevidi ! ) ,  polaga  na  popisane  liste  ne  samo  blazinice  vitkih ,  dolgih ,  občutljivih  prstov ,  temveč  tudi  strme  poglede  rahlo  ljubosumnega  zavezništva .  » Ko  sem  med  vožnjo  iz  one  pasti  z  vročo  vodo ,  ki  jo  prodajajo  pod  blagovno  znamko  Toya  Bungkah ,  saj  poznaš ,  gledala  skozi  zavesice  tuktuka  na  jezero ,  ki  je  kot  v  filmu  menjavalo  podobe  in  barve ,  sem  pomislila  na  očeta . «  Nagne  glavo ,  razkrije  podolgovati  obraz ,  ki  ga  kot  posebnega  določa  tudi  malce  prevelik  nos ,  ne  le  gubice  za  ustnimi  kotički ,  posvaljka  koder  fantovsko  pristriženih  las ,  ki  so  krajši  kot  moji ,  in  se  želi  z  dolgim  pogledom  prepričati ,  ali  poslušam  z  zanimanjem .  » Še  vedno  je  nemirne ,  skoraj  pustolovske  narave ,  človek ,  pozoren  na  nove ,  ne  na  zapravljene  priložnosti .  On  mi  je  kupil  letalsko  vozovnico  za  Bali .  Njegova  ljubljenka  nisem  od  vsega  začetka ,  to  sem  postajala ,  tako  sem  se  razvijala .  Vsako  leto  nas  je  peljal  v  Evropo ,  vseh  pet  žensk  ( si  predstavljaš  smelost  takšnih  dogodivščin ! ) ,  in  tisto ,  kar  nam  je  bil  pokazal ,  je  v  glavnem  zanimalo  samo  naju .  Začela  sem  pisati  popotni  dnevnik ,  in  kar  nisem  znala  opisati  z  besedami ,  sem  narisala .  Oči  so  mu  sijale  od  zadoščenja ,  češ ,  vsaj  ti  si  se  mi  posrečila !  Hotela  sem  postati  ciganka ,  pa  me  je  oblekel  v  ciganko ;  začela  sem  se  zanimati  za  kitajsko  slikarstvo  pa  mi  je  prinesel  cel  zaboj  barvnih  tušev ,  riževega  papirja  in  kaligrafskih  čopičev .  ' Poskušaj , '  je  govoril  in  mi  govori  še  vedno ,  ' daj  si  duška ,  ni  sramotno  menjavati  zanimanj  in  veselj ;  ne  postaraj  se  v  glavi ! '  In  medtem ,  med  to  vožnjo ,  me  je  prešinilo  –  mar  bi  ne  bilo  krasno  potovati  z  motivom  iskanja  krajev ,  kjer  se  z  veseljem  ustaviš ,  razgrneš  papirje  ter  popišeš  in  porišeš  vse ,  kar  se  ti  v  tistem  kraju  dogaja  in  kaže ?  Kako  prepoznati  takšen  kraj  in  se  ustaviti ?  Še  ne  vem .  Veš  ti ? «

» Ne  tako  hitro ,  Emma , «  se  smejim ,  » ne  tako  hitro ! «

Emma  bi  rada  postala  pisateljica .  Že  vem ,  ker  tega  ne  skriva .  Vse  možnosti  ima ,  da  to  tudi  postane .  Obiskovala  je  enoletni  tečaj  kreativnega  pisanja ,  karkoli  že  to  pomeni  –  meni  nič ,  ona  bo  morala  s  tem  še  razčistiti .  Pomembno  je ,  da  ostaja  deklica ,  ki  se  veseli  učenja  in  ki  zaupljivo  išče ,  ki  so  jo  same  velike  oči  velikega  sveta .  Drugače  kot  pri  dekletih  –  če  uporabim  primerjavo  – ,  ki  so  lepe  samo  tako  dolgo ,  dokler  se  ne  začnejo  zavedati ,  da  so  lepe .  Poleg  tega  Emma  postavlja  vprašanja .  Poštena ,  resna ,  ne  izzivajoča  in  podtikljiva .  Ne  boji  se  odpreti  ter  hitro  in  spontano  tke  prijateljske  naveze  ( » Povej  po  pravici , «  se  smeji ,  » kaj  si  misliš  o  meni  –  padli  angel ,  ki  pije ,  kadi  in  se  daje  dol  z  moškimi ,  ki  jih  vidi  prvič ! « ) .  Ima  domišljijo ,  zapisuje  si  sanje ,  goji  smisel  za  strukturo ,  piše  osnutke  fantazijskih  zgodb .  In  kar  je  najpomembnejše :  v  sebi  ima  radost ,  je  poslušalka  z  dobrim  spominom  in  zna  se  čuditi .  Kakšno  pa  sem  jo  bil  videl  najprej ?  Priznam ,  zdela  se  mi  je  trdo  ukrojena  in  ustrojena ,  popotnica  s  polno  delovno  dobo ,  ki  kot  da  je  vsa  naščeperjena ,  kdaj  ji  bo  padlo  v  oči  karkoli ,  kar  bo  lahko  zmlela  in  odvrgla .  Po  čudi  in  po  duhu  možača .  Kakšna  zmota !  Ko  je  v  nasmehu  zasijal  njen  mokri  obraz ,  sem  že  slutil ,  da  je  v  dobrem  tako  deklica  kot  ženska .  Kakršne  ne  najdeš  –  če  tako  rečem  –  v  vsakem  življenju .  Skočil  sem  ji  pomagat  čez  stopnice  in  proti  sobi ,  ki  ji  jo  je  bila  odprla  Made  –  iz  svojega  v  moje  naročje  je  preložila  veliko  in  plosko  usnjeno  torbo :

Sam  sem  po  zajtrku  na  terasi  pil  čaj ,  ko  so  me  žgoči  sončni  žarki  dokončno  odtrgali  od  noči .  Ne  prav  kmalu  zatem  so  iz  tihih  hišic  pricurljali  prenaspani  mladi  belci .  Nisem  jih  obsojal ,  že  najmanj  dve  uri  pešec  z  do  pasu  od  rose  umitimi  nogami  –  ko  ob  njih  nisem  mogel  zadržati  obtožujočega  kremženja ,  sem  hotel  povedati  le  to ,  kako  bi  obsojal  sebe  –  naravnost  iz  postelje  k  zajtrku  s  čajem  ali  kavo ,  z  ocvrtim  jajcem  ali  bananino  palačinko ,  prosim  lepo ,  tako  se  začne  delavnik  mladoporočencev  in  bolnikov !  Kot  da  za  njih  ni  nas  in  za  nas  ne  njih ,  pa  so  na  poljih  tik  pod  nami  moški  in  ženske  v  pločevinastih  kiblah ,  obešenih  na  bambusne  drogove ,  v  jezeru  že  zajemali  vodo  in  zalivali  ( curki  so  temnili  golo  prst ) ,  rahljali  zemljo ,  nosili  sveže  narezano  travo ,  obirali  paradižnik  in  v  snope  povezovali  krešo ,  kapus  in  stročji  fižol ,  se  kopali  ( telesa  so  se  drgetaje  pogrezala  v  gladko  gladino )  in  prali  na  sebi  prineseno  perilo .  Tostran  sem  opazoval  dobro  znana  nelagodja :  skupina  Čehov  se  glasno  odpravlja  na  izlet  na  Penulisan ,  galeb  Nyoman  z  nesramnimi  namigi  osvaja  dvoje  zapečeno  belih  Švedinj ,  trije  mozoljasti  Nemci  se  v  robati  saščini  prerekajo ,  kje  na  Baliju  je  pivo  najbolj  poceni ,  dve  grdi  Francozinji  namenoma  poudarjata  pravilno  izgovorjavo  knjižne  francoščine ,  neki  zmešan  Kitajec  z  glavo  v  obliki  kolerabe  kar  naprej  maha  s  plastično  pištolo  in  se  ob  tem  reži  na  vsa  usta ,  dva  Novozelandca  se  molče  sklanjata  nad  žepno  šahovnico  . . .

» Lačna  sem . «

» Jutri ,  ljubica ,  boš  končno  videla  Songan , «  odgovorim ,  da  bi  opogumil  samega  sebe .

Res  diši ,  sveža  je ,  na  vratu  so  njeni  lasje  mokri ,  skozi  obe  majici  me  zbodeta  napeti ,  trdi  bradavički .  Poljub  ima  zaspan  okus  po  zobni  kremi .  » Zato  te  nimam  nič  manj  rad ,  Hči  puščave . «

Odstiranje  jutra  naju  najde  šele  takrat ,  ko  imava  med  podplati  in  japonkami  že  polno  mokrega  peska .  Na  strmi  stezi  nad  templjem ,  podobni  hudourniški  grapi ,  sva  srečala  prve  ljudi ,  moške  s  kapami  in  ženske  s  povitimi  brisačami  na  glavah ,  ki  so  se  spuščali  po  opravkih  v  Songan .  Verjamem ,  da  je  moralo  biti  prav  jutro ,  in  to  takšno ,  ko  se  je  rojeval  svet .  Kako  se  to  dogaja ,  vedo  sosedje  ognjenika  Baturja  prav  dobro .  Nikjer  še  nisem  videl  tako  približanega  sozvočja  prvin ;  koraki  se  posvečeno  ulegajo  v  maternico ,  v  kateri  se  nestrpno  iščejo  in  najdevajo  kaljivi  sokovi .  Vse ,  prav  vse  namiguje  na  zaplajanje  in  porajanje :  znoj  rose ,  v  kateri  ostajajo  temni  odtisi  stopinj ,  kot  bi  hodila  po  prvem  snegu ;  sapa  meglic ,  ki  se  potikajo  med  drevjem  in  hišami ;  roke  dišečih  kuriščnih  dimov  in  mehko  dlačevje  po  grebenih  nabodenih  dreves ;  zrcalo  velike  jezerske  luže ,  iz  katere  brbota  čistost ;  od  zelenega  mleka  nabrekle  gore  –  da  ne  govorim  o  vulkanu ,  iz  katerega  nemo  ječi  modrikasto  sivi  dim .  In  moja  deklica ,  ki  ji  je  ljubezen  ožarila  obraz  in  zmedla  menstrualni  ciklus ,  rahlo  zadržana  od  dvojine  in  onemela  od  razgledov  z  gorami  škrlatno - rdečih  oblakov  nad  Javanskim  morjem  in  tisočev  peruti  klinaste  jate  divjih  rac ,  ki  letijo  z  juga ;  preudarna  v  hoji  in  z  napeto  držo  vitkih  nog ,  ko  se  ustavlja  in  šepeta  » obogobogobog ! « ;  vročih  dlani ,  kadar  se  me  oprime ,  da  bi  se  prepričala  in  verjela ,  in  sesljavih  ustnic ,  ko  šteje  razbitine  dežja ,  vodnih  luči ,  raztresenih  po  blatnih  poljih ;  in  nestrpna  do  ljudi ,  ki  strmijo  v  naju  in  zaletavo  pozdravljajo  …

ZAPISKI  ZA  PROSTOVOLJNE  IZGNANCE

Besede  brez  zgodb ,  zgodbe  kot  sreča  vsakdanjosti ,  ki  kot  da  ji  ni  potrebno  dodajati  ničesar ,  še  najmanj  dokazovalnih  hotenj .

Prosojna  plast  oblakov  je  širila  prijetno  otožnost .  Ves  dan  je  ropotala  vodna  črpalka ,  prenesena  dol  na  peščino ,  položena  v  senco  velikega  rdečega  senčnika .  Mlad  kmečki  par  je  zalival  koruzo ,  sivolasi  ata  je  postavljal  ograjo  iz  kolov  in  bambusnih  prečk .  Spet  je  bilo  najlepše  pozno  popoldne ,  ko  so  se  svetlobe  izčistile  v  rahlem  škrlatu .  Pred  krasno  leseno  hišo ,  ki  jo  pozdravim  vsakič ,  ko  grem  mimo ,  sem  prepoznal  tamarindo ,  drevo ,  okrašeno  z  zvezdami  rdečkastih  in  modrih  sadežev .  Michael  se  zadovoljno  vrača  s  kratkih  nakupovalnih  izletov  ( danes  je  odkril  drobne  krofke ,  ki  sem  jih  šel  takoj  poskusit  tudi  sam )  in  včasih  posedi  pri  slikanju  na  gladke  ovalne  kamne ,  najdene  na  njivskih  cestah .  Sosedstvo  molči  in  se  preizkuša  v  pravi  ali  igrani  zamaknjenosti .  Nihče  se  še  ni  naveličal  in  lahkega  srca  priznam ,  da  tudi  sam  ne  poznam  dolgočasja .

Michael  je  odhajajoči  Melissi  namignil ,  da  je  glavna  pot  učenja  poslušanje .  Ni  je  hotel  ponižati ,  ni  pa  ji  tudi  hotel  ostati  dolžan  te  samoponujajoče  se  resnice .  Dvomim ,  da  je  razumela .  Vse ,  kar  je  bilo  povezano  z  včerajšnjim  praznovanjem  njenega  rojstnega  dne ,  je  bilo  narejeno  iz  ponošenih ,  brezdomišljijskih  vzorcev .  Otročja  vabilna  zgibanka ,  na  primer ,  ki  je  od  vsega  najjasneje  poudarjala ,  naj  povabljenci  hrano  prinesemo  s  sabo .  Po  verandi  njune  hiške  so  bili  obešeni  ceneni  pisani  okraski ,  namesto  torte  so  na  mizi  stale  škatlice  s  kockami  osladnih  slaščic ,  v  polovičkah  plastenk  z  narezljanimi  robovi  so  plavale  hladne  omake  k  lepljivemu  rižu ,  celo  svečka  ni  manjkala  in  slavljenka  ni  nosila  obleke  za  vsak  dan .  Zunanjost  pač ,  ki  naj  bi  zaslepila  pomanjkanje  vsebine .  Še  preden  sem  prišel ,  sem  začutil ,  da  nujno  potrebujem  samoto ,  nemotenost ,  kakršne  ne  bodo  podirale  predvidljive  pripovedi  iz  popotniških  skrinjic ,  polnih  praktičnih ,  a  nekoristnih  banalnosti ,  in  pretiravanj ,  ki  naj  bi  iz  sivine  dejanskega  neizkušanja  izostrila  markacije ,  nanizane  k  obrobnim  stezam ,  ki  se  ne  dotaknejo  globokih ,  močnih  zarezov  prizadetega  doživljanja  sveta  in  poti .  Ne  obsojam  začetnikov ,  ki  priznavajo ,  da  so  na  stopnji  osnovnega  izobraževanja ,  mučno  in  skoraj  nevzdržno  pa  je  biti  ob  tistih ,  ki  se  tega  niti  ne  zavedajo ,  kaj  šele ,  da  bi  zbrali  smelost ,  da  bi  svojo  nedoraslost  tudi  priznali .  Nasmihal  sem  se  v  svojem  kotu ,  zadržujoč  se ,  da  se  ne  bi  vtikal ,  ker  potem  bi  mi  Michael  spet  vrgel ,  da  sem  mister  negative  –  je  pa  toliko  bolj  polno  in  ušesu  kot  mila  glasba  oni  upravičeni  očitek  ameriški  avši  zazvenel  iz  njegovih  ust .  Ne  glede  na  vso  igračkarijo  sem  bil  nemalo  presenečen ,  ker  se  je  » zabava «  končala  že  po  eni  uri .  Mladi  par  je  odšel  v  kino ,  da  bi  se  tam  držal  za  roke ,  kakor  pač  mora  biti  in  je  menda  tudi  zelo  prav .  Pa  sem  zlezel  pod  mrežo  za  komarje  in  se  v  trenutku  preselil  v  knjigo .

Skoraj  neopazno  se  bo  pretopila  v  sanje ,  za  katere  sumim  in  upam ,  da  spet  prehajajo  v  rožnate  in  pridušeno  v  strásti  zveneče  erotične  podobe .  Ne  vem  zagotovo ,  zakaj  sem  o  tem  tako  zelo  prepričan  –  ne  verjamem ,  da  samo  zaradi  rdečelase  Francozinje  z  napetimi  oblinami .  Tako  je ,  tako  mora  biti  –  prvine  se  ljubijo ,  žuželke  se  ljubijo ,  ptice  se  ljubijo ,  celo  psi  se  parijo ,  čeprav  jih  je  že  zdaj  daleč  preveč  tudi  v  tej  spotegnjeni ,  ozki  vasi .  Kemija  ali  duh ,  mene  ta  dilema  ne  obremenjuje  kaj  dosti  –  sem  danes  že  govoril  o  sožitjih ,  o  uglašenosti  in  o  potrebi  izgovarjanja  ljubljenega ,  ljubljenih  imen ?

Še  ko  je  pod  nama  ropotal  drveči  vlak  in  so  se  v  predvečer  usipala  vse  bolj  zgoščena  velemestna  predmestja ,  sem  ji  brez  kakršnegakoli  podtona  priznal ,  da  se  Bangkoka  ne  bojim .  Da  ga  imam  pravzaprav  kar  spodobno  rad ,  da  spoštujem  njegovo  urbano  silovitost ,  ki  me  čudi  in  obenem  vznemirja .  Tudi ,  čeprav  še  zdaleč  ne  samo  zaradi  olajšanja  po  tisti  celodnevni ,  vroči  vožnji  iz  Khon  Kaena ,  v  pločevinki  podobnem  vagonu ,  v  katerem  se  je  z  vonji  po  hrani ,  mentolovih  kapljicah  in  polulanih  otroških  hlačkah  gnetlo  vznemirjeno  isaansko  podeželje .  Motna  in  prašna  stekla ,  kovinska  drsna  senčila ,  klopi  iz  trde  plastike .  Zbližal  naju  je  pogovor ,  ki  ni  zastajal ,  kot  se  rado  dogaja ,  kadar  je  voljan  poslušati  le  eden  izmed  dveh .  Kadar  sem  se  vrnil  z  ozkega  podesta  na  čelu  vagona ,  ki  se  je  v  neenakomernih  sunkih  vožnje  drgnil  ob  ograjeno  ploščad  prednjega ,  s  toplega  prepiha ,  kjer  sem  pokadil  cigareto  in  gledal  v  mrču  poležano  ravnico ,  tu  in  tam  raztrgano  s  kopastimi  griči  pozelenelega  apnenca ,  me  je  vselej  pogledala  kot  predolgo  odsotnega ,  želenega  prijatelja .  Bolje  je  bila  založena  s  prigrizki  in  svojih  nog  ni  umikala ,  kadar  sva  se  dotikala  s  koleni .  Nevede  mi  je  potrjevala  tisti  težko  dosegljivi  popotniški  smisel ,  ki  želi  biti  v  tistem ,  kar  poveš  in  dopoveš ,  in  ne  v  tem ,  kakšen  si  in  koliko  si  podoben  drugim .  Zdi  se  mi ,  da  sva  s  sorodno  radovednostjo  gledala  sopotnike :  robata ,  neumita  kmečka  fanta  z  blatom  na  odrgnjenih  škornjastih  čevljih ,  toda  mehka  in  nezla  kot  sveža  kruhova  sredica ,  dve  materi  s  tremi  predšolskimi  sinovi ,  lepimi  kot  angelčki ,  grozd  starih  prijateljic ,  ki  so  si  podajale  plastično  škatlo ,  v  katere  so  zlivale  velikanske  krvavo  rdeče  pljunke  od  žvečenja  betelovih  listov ,  mlada  dedka  in  babico  z  rožnatoličnim  dveletnim  vnukom ,  v  katerem  sem  sumil  očeta  z  Zahoda  in  mater  iz  Pattaye ,  pa  elegantno  gospo  z  elegantno  hčerjo ,  molčeči  za  vse  okrog  sebe .  Vreče  riža ,  škatle  s  podeželskimi  darili ,  vse  za  usta  nenasitnega  Bangkoka .

Predvsem  so  te  gradbeniške  napol  razvaline  manjše ,  manj  mogočne  in  manj  z  ustvarjalno  domišljijo  prežete ,  kot  sem  si  bil  predstavljal .  Celo  sam  Angkor  Wat ,  osrednja  prodajna  uspešnica  ( mimogrede  –  to  turistično  zlato  jamo  upravlja  neka  naftna  multinacionalka  s  sedežem  zunaj  Kampučije ,  ne  morda  Ministrstvo  za  kulturo  ali  Urad  za  turizem  s  sedežem  v  Phnom  Penhu ! ) ,  ni  kaj  vem  kakšno  srh  vzbujajoče  čudo .  Pač  s  širokim  vodnim  jarkom  in  z  obzidjem  obdano  tempeljsko  mesto ,  katerega  osrednji  prostor  je  pravokotno  obkrožen  s  pokritim  stebriščem ,  iz  njega  pa  kipi  lateritna  gora  s  štirimi  vogalnimi  in  z  najvišjim ,  središčnim ,  petim  stolpom .  Prejkone  dolgočasna  simetrija  brez  posebnih  presenečenj .  Bayon ,  versko  in  obredno  središče  Angkor  Thoma ,  prestolnice  velemesta  Angkor ,  je  zgodba  že  bolj  raznolikega  vtisa .  Na  sorazmerno  majhno  površino  je  stlačenih  49  ( tako  pravijo )  stolpov  s  172  ( tako  pravijo )  ledeno  smehljajočimi  se  obrazi  Avalokitešvare ,  ki  se  je  po  davni  verski  revoluciji  preimenoval  v  Budo ;  kompleks  je  bolj  razgiban ,  svetišče  je  labirintno  in  senčno ,  arhitekturne  zanke  so  igrive  in  vedno  znova  presenetljive .  Iskreno  pa  me  je  navdušil  vsaj  Ta  Prohm ,  svetiščni  pandemonij ,  ki  so  ga  arheologi  in  konzervatorji  pustili  takšnega ,  kakršnega  so  bili  našli ,  torej  prebrazdanega  s  silovitostjo  tropske  narave .  Na  zidovih ,  na  obokih ,  prižeta  k  pagodam  in  stolpom ,  stojijo ,  sedijo  ogromna  svetlolubnata  drevesa ,  razmikajo  kamne  in  z  orjaškimi  koreninami  vijugajo  v  prstnata  tla .  V  njih  pojejo  ptiči  in  žabe ,  iz  podrastja  čivkajo  škržati .  Navdušenci  verjamejo ,  da  je  za  ogled  Angkorja  premalo  ne  le  en  dan ,  temveč  da  je  za  to  potreben  kar  cel  teden  –  meni  pa  se  je  že  po  nekaj  urah  spet  mudilo  med  ljudi ,  ki  živijo  tam ,  kjer  so ,  četudi  v  prašni  in  umazani  Siem  Reap ,  v  vrtinec  razprodajanja  –  kjer  sem  se  lahko  potožil  vsaj  mlademu  Meyu ,  ki  je  verjel ,  da  kamenje ,  ki  ga  slavi  celo  kampučijska  zastava ,  ni  vredno  ogleda .  Čeprav  ga  ni  sam  videl  še  nikoli .

Kampučijsko  nebo  imajo  radi  beli ,  razpršeni  oblaki .  Otroci  hodijo  najraje  sedet  na  parkirane  motocikle .  Prodajalka  kruha  je  lepša  kot  prodajalec  kruha  za  sosednjo  ulično  stojnico .  Prijetno  je  gledati ,  kako  v  bližnji  senčnici  na  bambusni  postelji  dremljejo  dekleta .  S  temi  majhnimi  spoznanji  imam  veliko  veselje ,  ki  mi  ga  ne  more  in  noče  skaliti  niti  Mey ,  ki  se  kljub  tožljivi  čmerikavosti  zna  tudi  smejati .

Tu  ga  ustavim  in  mu  rečem ,  naj  ne  čaka  name .

» Kraj ,  ki  prinaša  krivdo «  ali  » Strupeni  grič «  leži  skoraj  v  samem  središču  kampučijske  prestolnice ,  v  mreži  ozkih  ulic ,  sredi  pustih  in  suhih  stanovanjskih  blokov ,  ki  jim  je  na  oko  nemogoče  določiti  starost .  Tudi  nizka  kvadrasta  poslopja ,  obdana  z  zidom  in  bodečo  žico ,  nekdanja  šola  in  potem  zapor  z  uradnim  imenom  » Odsek  za  varnost  21 « ,  so  grda  in  značajsko  depresivna  že  brez  védenja  o  tem ,  kaj  so  predstavljala  pred  četrt  stoletja  in  kaj  predstavljajo  danes .  Takoj  za  vhodom  se  razteza  blok  mučilniških  celic ,  pravokotno  nanj  pa  leži  glavno  muzejsko  poslopje ,  galerija  žrtev .  Temačni  pritlični  prostori  so  napolnjeni  s  stojali ,  ki  jih  pokrivajo  tisoči  črno - belih  tiraličnih  fotografij .  Nič  drugega .  Brez  izjeme  vsi ,  ki  gledajo  s  posnetkov ,  narejenih  za  statistiko  revolucijskega  čiščenja ,  so  bili  grobo  zasliševani ,  mučeni  in  ubiti .  Ljudje  obeh  spolov  in  vseh  starosti ,  otroci ,  dekleta  s  kratko  pristriženimi  lasmi ,  fantje ,  starci ;  med  izrazito  azijskimi  obrazi ,  ki  se  zdijo  brez  živega  smeha  grozljivi  in  ubiti  kot  nemara  pri  nobenem  drugem  rasnem  tipu ,  nekaj  belih ,  evropskih .  Vidi  se ,  da  so  bili  pred  fotoaparat  potisnjeni  z  na  hrbtu  zvezanimi  rokami  in  –  seveda  bolj  očitno  –  s  številkami  na  prsih ;  mlademu  moškemu  brez  srajce  so  jo  s  sponko  pripeli  naravnost  na  golo  kožo .  Velike ,  gluhe  oči ;  na  obrazih  izrazi  strahu ,  groze ,  obupa ,  predaje ,  tudi  ponosa ,  kljubovanja ,  zmedenosti ,  nejevere ,  popolne  nemoči .  Pretepani  in  mučeni ,  potapljani  v  veliko  korito  z  vodo ,  prekrižani  z  golimi  električnimi  žicami ,  mesarjeni  s  kleščami ,  rešetani  z  noži ;  prej  ali  slej  ponoči  odpeljani  do  jam  zunaj  mesta ,  do  znamenitih  » Polj  smrti « ,  ki  mi  jih  kot  samoumevno  turistično  nujnost  za  nekaj  dolarjev  ponuja  tudi  Kech  –  tam  so  poklekali  na  robove  množičnih  grobov  in  tam  so  jim  rablji  najprej  z  železnimi  drogovi  zlomili  tilnike  in  jim  nato  prerezali  vratove .  Krogle  so  bile  predragocene  za  izdajalce  veličastne  zgodovinske  priložnosti  …

Voznik  potniškega  kombija ,  zatohlega  od  stisnjenih  teles  in  kot  kamela  opletajočega  po  razmesarjeni  sušni  cesti ,  ni  zaznal  zvočnih  sprememb  v  svojem  vozilu .  Sedel  sem  povsem  zadaj ,  ob  desnem  oknu ,  zazidan  s  koščenimi  telesi  in  do  vratu  pokrit  z  nahrbtnikom ,  ter  neutrudno  praskal  po  razmajani  izboklini  zvočnika ,  ki  je  mijavkal  ostudno  romantične  kampučijske  popevke  v  tričetrtinskem  taktu .  Bitka  s  tem  krutim  ljudskim  hudičem  je  hitro  postajala  osrednji  motiv  dolge  prašne  vožnje  iz  Kompong  Chama  v  Kratie ,  iz  prvega  v  drugo  dveh  najbolj  očarljivih  mest  na  obrežjih  Mekonga ,  me  navdihovala  z  vzdržljivostjo  in  opravičevala  s  koristnostjo ,  čeprav  sem  vraga  kot  nadlogo  čutil  samo  jaz .  Gledal  sem  po  sprijaznjeno  nihajočih  glavah ,  po  velikih  čepicah  in  majhnih  ovratnih  krpah ;  majhni  otroci  so  jokali  in  se  smejali  obenem ,  ukleščeni  v  naročja  po  mleku  dišečih  mater ;  mlad  fant  ob  nasprotnem  oknu  je  menjaje  pogledoval  vame  in  v  nacefrano  knjigo  z  uhljatimi  platnicami ;  hrbtišče  prednjega  sedeža  mi  je  leglo  tesno  na  kolena ,  na  njem  je  bolna  brlela  starejša  ženska ,  ki  ji  je  mlajša  sopotnica  z  mokro ,  umazano  brisačo  ovijala  glavo .  Jaz  pa  sem  neutrudno  praskal  po  zvočniku ,  z  nohti  rahljal  drobne  vijake ,  tiščal  prste  proti  tankim  žičkam ,  ki  so  se  vse  bolj  napenjale ,  neopaženo  in  z  izrazi  zamaknjenega  opazovanja ,  ki  se  je  onkraj  novega  mostu  v  Kompong  Chamu  dolgočasilo  v  menjavah  pustinje  in  spotegnjenih  nasadov  kavčukovcev ,  z  zamerljivo  naravnanimi  ušesi ,  ki  so  si  želela  naravnih  človeških  zvokov ,  dušeč  se  v  kipenju  zamolčanih  monologov ,  ki  so  obtoževali  tako  posameznike  kot  družbo ,  pijano  od  prisvajanja ,  hitenja ,  požiranja  in  smetenja ,  obmiroval  ob  predahih  med  popevkami  in  se  s  prstnimi  blazinicami  vedno  znova  spet  zajedel  v  cvilečo ,  zavijajočo ,  hlipajočo ,  kot  rak  razjedajočo  cukreno  pošast .  Čutil  sem ,  kako  se  mi  cefra  koža  okrog  nohtov  in  kako  mi  s  členka  sredinca  drobno  polzi  kri ,  toda  v  početju ,  ki  sem  ga  razumel  kot  upor ,  ne  kot  paglavstvo ,  se  je  v  užitek  spreminjala  tudi  bolečina .  Končno  je  škrtnilo ,  kar  so  zaznali  le  prsti ,  in  seveda  utihnilo ,  česar ,  kot  se  je  zdelo ,  poleg  mene  ni  opazil  nihče ;  seveda ,  še  vedno  so  delovali  zvočnik  pri  nasprotnem  oknu ,  pri  katerem  je  sedel  mladenič ,  ki  se  me  ni  upal  ogovoriti ,  ter  po  eden  v  obeh  prednjih  vratih ,  toda  moja  neposredna  bližina  je  bila  očiščena ,  ni  me  več  žgečkalo  po  stegnu  in  moj  del  zmage  je  zadostoval ,  da  sem  se  mogel  tako  rekoč  nemoten  zasanjati  v  pot .  Ki  je  bila  –  kot  vselej  –  enkratna .

Najprej  sem  se  ustopil  spodaj  za  premcem  -  toliko  zunaj ,  da  se  mi  je  odpiralo  najširše  obzorje ,  in  toliko  notri ,  da  sem  bil  v  senci .  Tesno  smo  se  držali  leve ,  višje  obale ,  ki  je  bila  še  temna  od  poznega  jutra ,  in  mirne  širine  podirali  s  kodri  drobnih  valov .  Ko  sem  pogledal  na  streho ,  sta  si  kmerska  potnika  že  dajala  opravka  z  malico ;  pogrnila  sta  dvoje  plastičnih  pletenjač  ter  ju  obtežila  s  hrano .  Trda  pražena  riba ,  skodelica  z  drobnimi  črnimi  školjkami  ( po  njih  nasekljana  mlada  čebula  in  iztisnjen  sok  limon ) ,  vrečka  lepljivega  riža ,  skodelica  s  pekočo  omako ,  v  kateri  so  plavali  kolobarčki  ostre  paprike ,  steklenica  žganja  lao - lao .  Takoj ,  ko  smo  se  srečali  s  pogledi ,  sta  me  povabila ,  naj  prisedem .  Pograbil  sem  vrečko  s  kruhom  in  sadjem  ter  se  zavihtel  na  streho .  Starejši  mi  je  odlomil  velik  kos  ribe  in  primaknil  skodelico  s  čiliji .  Bilo  je  dobro ,  zasluženo  in  nenadomestljivo  –  drobili  smo  kasavine  štručke ,  obirali  drobne  in  dolge  srti ,  si  hladili  grla  z  riževim  žganjem .  Začutil  sem  drobno  zadoščenje ,  ko  sta  začela  segati  po  sadju .  Iz  ozadja  je  z  nespregledljivo  neslišnostjo  prilebdel  kapitanov  nasmeh ,  potem  pa  se  strnil  okrog  grla  podane  steklenice .  Koščice  in  ogrizki  so  padali  v  vodo ,  sveže  je  pihljalo  na  ustnice  in  prste ,  motor  je  mirno  tektekal  in  vseokrog  je  mimo  nas  lezla  pravljica .  Razumeli  smo ,  kaj  si  ponujamo  in  kaj  nam  daje  dan ,  ki  nas  je  bil  ujel  na  strehi  rečne  ladjice ,  ne  da  bi  se  spraševali  in  si  odgovarjali ;  v  poznem  jutru  brez  datuma  in  brez  imena  smo  molčali  zaupnost ,  velikokrat  pomembnejšo  od  priznanja  prijateljstva .  Preprosteje  ne  bi  šlo .  Po  malici  smo  se  zadovoljni  vsak  s  sabo ,  z  usklajenimi  doživljanji  poti  in  drug  z  drugim  kot  obiralci  po  drevesu  razlezli  po  barki .  Starejši  potnik  si  je  pod  streho  napel  visečo  mrežo ,  mlajši  se  je  naslonil  na  steber  krmne  senčnice ,  sam  pa  sem  se  počasi  presedel  na  rob  ploščadi .  Razgledišče ,  obrnjeno  v  smer  plovbe ,  je  bilo  stekališče  dokumentarnih  zapisov  in  posnetkov  ter  obenem  najlepših  sanj  ( čemu  sem  smel  verjeti  z  manj  pridržki ? )  in  od  tam  se  nisem  premaknil  ure  in  ure ,  do  takrat ,  ko  me  je  v  senco  pregnalo  nevzdržno  nažigajoče  sonce .

Že  vem ,  ničesar  ne  bom  mogel  opisati  prav  in  dobro .  Morda  je  predvsem  tisti ,  ki  posreduje  s  pisano  pripovedjo ,  najbolj  poklican  in  dolžan  postavljati  pod  vprašaj  / ne / moč  in  / ne / smiselnost  besed ,  toliko  bolj  takrat ,  ko  ga  obvladujejo  prvine .  Kako  sporočati  o  nečem ,  kar  znajo  v  srce  prevesti  samo  oči  –  in  spet ,  ali  je  pošteno  ne  poskušati ,  ne  priznati ,  da  si  zapisan  in  oddan ?  Vem ,  o  tem  sem  že  razmišljal  na  glas ,  a  vendar  …  Rečna  cesta  se  je  ožala  in  širila ,  se  zgoščala  in  se  redčila ,  se  oddaljevala  od  obal  in  se  spet  približala  toliko ,  da  bi  bilo  mogoče  skočiti  na  kakšno  nabrežno  čer  ali  izrastek  prepletenih  korenin .  Zelene  površine  so  ponujale  nešteto  barvnih  različic ,  od  rahlih  do  močnih ,  od  svetlih  do  temnih ,  in  skoraj  vse  razen  redkih  ribiških  bajt ,  majhnih  čred  vodnih  bivolov  in  ograjenih  peščinskih  gredic  s  krhkim  sočivjem  je  bilo  rob  ali  dno  prepada  divjine .  V  vprašanju ,  kaj  je  otok  in  kaj  celina ,  je  utripala  zgolj  nedolžna  igra .  In  še  –  kaj  otok  ostane  tudi  ob  najvišjih  vodah  in  kaj  diha  le  s  polletnimi  zamahi  pljuč ?  Drevesa  v  tropski  raznovrstnosti ,  grmiči  in  trstičja ,  trave  z  belimi  glavami ,  prepletu  mangrov  podobne  plitvine ;  stoječe ,  ležeče ,  zatišne ,  sprane  korenine ,  iz  peska  kričeče  življenje ,  trepetavi  šopi  bambusa ,  rumenkasti  vodni  mah .  Na  obisk  so  prihajale  ptice ,  lovit  ali  si  ogledovat ,  včasih  bele  skulpture  svobodne  čistosti ,  včasih  jezdeci  sinjega  zraka ,  včasih  lovci  z  omočenim  perjem ,  včasih  prijatelji  sonca .  Levo  in  desno  so  zevali  zalivi  in  prehodi  s  srečnimi ,  nevidnimi  konci ;  ponekod  so  obalo  povišale  črne ,  ostre ,  narezane  pečine .  Nikoli ,  niti  za  delček  sekunde  ni  bilo  enolično .  Sedel  sem  tako  na  robu  strehe ,  obrnjenem  proti  premcu ,  in  rahlo  navzgor  zavihan  ladjin  kljun  je  bilo  edino ,  kar  me  je  prepričevalo ,  da  ne  lebdim .  Popeval  sem  in  vzklikal ,  dvigal  roke  v  znak  predaje ,  zvonil  z  nogami ,  visečimi  v  zračno  senco .  Še  nikoli ,  se  mi  zdi ,  nisem  bil  tako  pijan ,  tako  zadet ,  kot  da  so  bile  v  tem  dolgem  trenutku  zajete  vse  poti  za  nazaj  in  za  naprej .  Lahko  bi  bil  umrl ,  kar  pa  bi  bilo  neverjetno  podobno  vse  močnejši ,  vse  bolj  zavedni  sli  po  življenju  –  ne  samo ,  da  bi  še  živeje  in  bolj  hvaležno  nabiral  takšne  vrhunce ,  temveč  bi  vanje  spreminjal  vso  navidezno  navadnost  in  navidezno  vsakdanjost .  Kakšen  izziv !

Zdaj  sva  bila  na  ladji  le  še  kapitan  in  jaz .  Čez  nekaj  vrtincev  in  vodnega  vrenja  se  je  rečni  rokav  razširil  še  zadnjič .  Prerezana  azurna  ploskev  se  je  naslonila  na  prostrano  peščino .  Hitro  sem  uganil ,  da  so  od  tam  naprej  plitvine  neprehodne .  Stari  je  skočil  z  barke ,  zabredel  na  obalo  in  od  tam  priklical  najbližji  čoln .  Ni  nama  bilo  potrebno  dolgo  čakati .  V  pogovor  s  čolnarjem  je  zašuštel  šop  zamaščenih  rielov  in  dogovor  je  bil  sklenjen  z  azijsko  mehkobo  pogovora ,  ki  je  podoben  dobrikanju .  Niti  s  prstom  nisem  mignil  za  to ,  čeprav  je  bila  –  če  moram  sploh  poudarjati  –  skoraj  celodnevna  plovba  napol  zastonj .  Kakor  lahko ,  a  ne  lahkotno  se  ti  ljudje  nasmejijo  z  razorožujočo  srčnostjo ,  tako  je  bilo  videti ,  kot  da  se  po  mescu  dni  poudarjenega  prepleta  veliko  lepega  in  tudi  nemalo  grobega  vse ,  prav  vse  trudi ,  da  bi  bilo  slovo  popolno ,  torej  –  oj ,  kako !  –  težko .  Spet  samo  obrat  in  umirjeni  koraki  v  neko  povsem  neznano ,  a  ne  nezačuteno  usodo .

Na  verando  sem  si  najprej  prinesel  stolček  in  mizico ,  narejena  iz  ostankov  francoskega  železja .  Vzdolž  reke  vleče  svež  veter ,  ki  pride  od  časa  do  časa  toliko  k  močem ,  da  mi  obrača  liste  zvezkov  in  knjig .  Mirno  se  vseljujem  v  navzočnost  vaščanov ,  ki  hodijo  mimo  ali  postajajo  v  bližini ,  kot  da  me  ni  ali  kot  da  me  nočejo  motiti .  Ostajam  brez  besed ,  sprijaznjen  in  zadovoljen ,  ker  me  niti  ne  nagovarjajo  in  še  manj  izzivajo ,  in  se  vračam  v  korito  iz  blaga ,  v  katerem  se  božam  z  omamljujočim  zibanjem  ali  varnim  mirovanjem .  Vselej ,  kadar  si  prižgem  cigareto ,  se  globlje  zamislim  v  čudovito  resničnost ,  včasih  neločljivo  povezano  s  slikami  otroštva ,  ki  jih  vabita  molk  v  meni  in  tihost  v  toplem  okolju :  kakor  bi  bilo  kot  nekoč ,  ko  sem  s  poletnega  podstrešja  poslušal  kmečke  glasove  očeta  in  matere ,  kot  med  siestami  v  vasi  na  istrskem  slemenu ,  kjer  je  pojoča  govorica  s  pjace  in  z  varde  premikala  zrele  murve  in  oplojenost  z  bližino  morja ,  ali  kot  včasih  na  seniku  moje  gorjanske  hiše ,  ko  se  vsak  vonj  poletja  zatakne  za  robove  perila ,  mojega  in  še  čigavega ,  in  je  nadvse  pomirjujoče  vedeti ,  da  je  zunanji  svet  močan  in  obenem  nepomemben ,  naj  molči  ali  s  človeškimi  križa  glasove  motoriziranih  orodij  …  Ko  sanjarim ,  ko  dremljem ,  ko  spim  in  ko  se  zbujam ,  me  okolje ,  v  katerem  sem  tujec ,  farang ,  gleduh ,  tat  svojih  prihodnjih  pripovedi ,  potrpežljivo  tolaži ,  da  je  prav  in  da  naj  bom  vesel ,  da  sem  tukaj .  Predal  sem  se  sladki  otrplosti ,  prespal  večerjo  in  se  zbudil  v  temi ,  ki  so  jo  kot  nekoristno  ovojnino  mečkali  zaletavi ,  zveneči ,  vznemirjeni ,  nevsakdanji  glasovi  otočanov .

Do  sem  torej  vse  najlepše ,  nadaljuje  gospod  Tho ,  ki  poskuša  pokazati ,  da  je  preslišal  opazko  svoje  bele  posvojenke .  Toda ,  dvigne  prst ,  v  poslovne  knjige  gostišča  se  je  začel  nepričakovano  vtihotapljati  opazen  primanjkljaj .  Kaj  vendar  vsiplje  pesek  v  kolesje  podjetja ,  za  katerega  dobiček  skrbijo  ne  le  vestni  ljudje ,  temveč  celo  dobrohotna  narava ?

Samo  da  sem  spet  obrnjen  k  reki .  Tu  splahnijo  celo  nepotrebne  težave .  Zvečer  se  najteže  odločam  za  obdobje  dneva ,  ki  mi  je  najbolj  pri  srcu .

Toda  po  povabilu  se  hitrost  doživljanja  občutno  spremeni .  Splavi  porečnega  rastja  kot  da  lebdijo  na  vodni  gladini  in  imajo  kot  sidra  na  dolgih  verigah  v  mulju  rečnega  dna  zajedene  korenine .  Listje  ima  svetle ,  a  globoke  tone  neuničljivo  zelenega .  Slina  ljubljenja ,  ki  plodi  križance  vzhičenja  in  obžalovanja ,  neprekinjeno  lije  v  nenasitne  oči .  Gostoljubno  in  opominjajoče  z  začasnostjo  obenem .  Vode  Mekonga  so  kot  tekoči  kristali  zelenega  turmalina ,  kot  olje  iz  malahita ,  zato  pa  gladko  ležišče  tople  varnosti  in  mirnega  svarila .  Kako  potratno  se  postavljajo  drevesa  in  kako  širno  se  okoli  nizkega  gledišča  čolna  prelivajo  ogledala  te  razgibane  reke ,  naj  jih  razbijajo  drugi  čolni  ali  vznemirja  brbotanje  plitvin !  Mladi  Kham  začuda  spoštuje  moja  navdušenja  nad  podobami  njegovega  vsakdana ,  naredi  blag  ovinek ,  naju  upočasni ,  na  kaj  opozori ,  za  konec  pa  nežno ,  kot  da  prehaja  v  še  bolj  voljno  prvino ,  nasloni  dno  čolna  na  peščino  pod  živahno  trgovsko  vasjo .

Terasa  njegovega  gostišča  je  že  od  jutra ,  ki  sem  ga  jaz  preganjal  po  obalni  stezi ,  ali  vsaj  od  zajtrka ,  ki  sem  si  ga  bil  tokrat  izbral  v  zračni ,  grobo  spahnjeni  baraki  ob  starem  železniškem  mostu ,  središče  vročičnega  dogajanja .  Gospod  Tho  je  odrinil  mize  in  klopi  tesno  vzdolž  ograj ,  prinesel  in  pogrnil  nekaj  rogoznic ,  potem  pa  po  njih  razstavil  vse ,  kar  je  bila  včeraj  Jill  pripeljala  iz  Pakxeja .  Preštel  je  vijake ,  razpeljal  kable ,  zložil  kovinske  palice ,  ki  bodo  na  strehi  opirale  satelitski  krožnik ,  snel  z  daljinca  pokrovček  za  baterije ,  nanizal  na  žico  nekaj  objemk  in  spojk ,  potem  pa  legel  pred  televizor  ter  buljil  v  prazen  in  mrtev  ekran ,  medtem  ko  se  je  previdno ,  po  vrsti  dotikal  gumbov ,  lučk  in  stikal .  Say  in  stari  teti  so  medtem  mantrično  stiskale  in  pokale  zračne  blazinice  v  plastični  oblogi ,  Tiay  se  je  jezila ,  ker  je  morala  držati  fantka ,  ki  ni  smel  blizu ,  mladi  Kham  pa  je  hodil  od  soseda  do  soseda  in  se  celo  s  čolnom  odpeljal  v  Ban  Nakasang  ter  v  Mueng  Khong  in  Mueng  Saen  na  ( otoku )  Don  Khong ,  da  bi  našel  človeka ,  ki  bi  znal  namestiti  in  oživiti  njihovo  še  nezbujeno  okno  v  svet .  Zaman .

Tišina ,  ki  nastane ,  se  ne  prilega  večeru .

» No  kaj ,  stari , «  reče  sitno  Jill ,  » si  scopral  tisto  svojo  reč ?  A  veš ,  da  si  bil  danes  neznosen ?  Da  te  sploh  ni  bilo  za  spoznat !  Do  zdaj  si  se  znal  pogovarjat  samo  o  poslu  in  dolarjih ,  zdaj  boš  dodal  še  televizijo .  To  bo  zabavno ! «

Omamljeno  osončeni  čas  mineva  v  razgibanem ,  prisrčnem  pogovoru .  Fantovi  rahlo  skodrani ,  slamnato  svetli  lasje  so  suhi ,  dekletove  goste  in  dolge  italijanske  črnine  pa  se  še  vedno  drži  rečna  vlaga ,  skrita  v  debelih  pramenih  –  počasna  plovba  z  velikimi ,  traktorskimi  gumijastimi  obroči ,  od  peščine  na  gornjem  izteku  otoka  do  železniškega  mostu  na  jugu ,  kjer  vodo  počasi  že  vleče  na  slapove  Li  Phi ,  je  priljubljena  počitniška  igra  ljudi ,  ki  se  ne  bojijo  tropskih  voda  in  vsega  tistega ,  kar  vsrkavajo  vase .  Ne  bi  jima  želel  kvariti  veselja ,  sem  rekel ,  ampak  če  pomislim ,  kaj  vse  mora  Mekong  požreti  že  v  gornjem  toku ,  kjer  se  po  kitajsko  imenuje  še  Lancang  Jiang ,  česa  vsega  se  nabere ,  ko  se  stotine  in  stotine  kilometrov  drgne  ob  tajske  odtočne  kanale ,  in  kaj  mu  potem  doda  še  laoški  porabniški  gon ,  ki  s  popadljivo  lakoto  odkriva  in  odvrže ,  kjerkoli  je  uporabil ,  plastične  vrečke ,  plastične  slamice  in  plastične  steklenice ,  potem  me  takšne  kopeli  prav  nič  ne  pritegnejo .  Čeprav  vem ,  da  je  voda  iz  prhe  v  kopalnici  gospoda  Thoja  iz  istega  vira  in  enake  kakovosti .  Anglež  in  Italijanka  se  smejita  in  poudarjata ,  da  so  ju  takšni  in  podobni  predsodki  minili  takrat ,  ko  sta  v  Burmi  z  majhnega  trajekta  padla  v  Iravadi .  » K  sreči  brez  prtljage , «  reče  on ,  ker  drugače  bi  Orwellova  mojstrovina  ostala  tam ,  od  koder  izvira .  » In  ker  nisva  zbolela , «  reče  ona ,  » čeravno  sva  nekaj  debelih  požirkov  tiste  rjave  reke  tudi  popila ,  se  vrževa  v  vodo ,  kadarkoli  nanese . «  » Najbrž  imata  prav , «  rečem ,  po  vseh  teh  mescih  v  Indokini  še  vedno  zaprepaden  in  se  mi  zdi  eden  vrhuncev  azijskega  perfekcionizma  in  umetelnosti ,  kako  ravnajo  s  smetmi .  Pravzaprav  jih  sploh  ne  mečejo  stran ,  kar  padejo  od  njih ,  karkoli  in  kjerkoli ,  kot  da  v  trenutku ,  ko  zgubijo  telesni  stik  z  njimi ,  izpuhtijo  ali  vsaj  postanejo  nevidne .  Povsem  brez  misli ,  popolnoma  brez  zadržka .  » Res  je , «  se  smejita  Anglež  in  Italijanka .  » Včeraj  sva  videla  gospodinjo ,  kako  stresa  v  reko  zvrhano  košaro  plastičnih  smeti .  ' To  pa  ni  dobro ! '  sva  rekla ,  kolikor  mogoče  prijazno ,  saj  veš ,  izguba  obraza  in  to ,  ona  pa  se  je  nasmejala  s  prisrčnostjo ,  ki  otali  srce  še  takšnemu  ledeniku ,  in  lahkotno  rekla :  ' No  problem ,  go  Kampuchea !  Go  Vietnam ! '  No ,  kaj  bi  rekel  na  to ?  Smejiš  se  –  bolj  grenko ,  ker  mi  smo  to  že  dali  skozi .  Oziroma  svinjamo  še  s  čim  veliko  hujšim ! «

Mirna  laoška  prestolnica  počiva  v  utripu  podeželskega  odpora  do  dotikov  z  neznanci ,  čeprav  so  dotiki  brez  dvoma  najlepše ,  s  čimer  te  pozdravljajo  in  potrjujejo  zasanjani  ljudje  v  indokinskih  porečjih .  Lenobno  drgeta  ob  tempeljskih  dvoriščih  ter  se  na  videz  nezavzeto  ustavlja  ob  žarih ,  ki  se  množijo  v  predvečerje  ter  zagatno  dišijo  po  ribji  omaki .  Zrak  se  že  tretji  dan  celi  od  ran  enodnevnega  dežja ,  edinega  to  zimo ,  in  hladu ,  ki  se  je  v  širokem  zamahu  privalil  s  Kitajske  –  prosojna  se  obešata  na  pagode  in  se  vtiskata  v  reko ,  ki  jo  tanjšajo  prostrane  peščine .  Na  njih  ob  sončnem  zahodu  kot  v  gledališču  senc  poskakujejo  postave  mestnih  otrok ,  ki  z  žogo  po  barvastih  zaplatah  peska  rišejo  pismenke  iger .  Zadnje  jutro  je  mrzlo ,  vozniki  tuktukov  oblačijo  rokavice ,  bunde  in  dolge  kape  z  ovalnimi  obraznimi  izrezi .  Ob  avenijah  zmedeno  šepetajo  rdeče  zastave ,  na  oglasni  deski  ameriške  ambasade  se  vlečejo  kolumne  strašečih  opozoril .  Debelo  jutranje  sonce  najprej  oblije  tajsko  nabrežje  veletoka .

LAKŠMAN  IN  NEKATERI  ŽIVLJENJSKI  PRINCIPI

Kje  začeti ?  Komu  pomagati ?  Kako  spraševati  in  kako  poslušati ?  To ,  kar  sem  z  veliko  pravičnimi  zadržki  imenoval  poslanstvo ,  to ,  čemur  sem  s  prošnjami  in  praskanjem  denarja  tako  navdušeno  in  brez  postavljanja  sitnih  vprašanj  žrtvoval  svoj  predodhodni  čas ,  je  bilo  zdaj  videti  kot  rahlo  neodgovorna  igra .  Imam  res  neoporečne  motive ,  ima  moja  srčna  vsebina  dovolj  nesebičnih  namenov ?  Ali  pa  sem  se  vsemu  zapisal  predvsem  zaradi  neponovljive  pustolovščine ?  Moje  početje  vsekakor  ni  bilo  belilo ,  s  katerim  bi  želel  ali  moral  čistiti  kakršnokoli  obliko  slabe  vesti ,  ker  otročjost  bi  si  včasih  mogel  očitati ,  pokvarjenosti  pa  zagotovo  ne  –  toda  ali  bom  kot  prenašalec  pomoči ,  kot  posrednik  znal  izročati ,  kakor  zmorejo  resnično  širokosrčni ,  nesebični  ljudje ?  Tretji  svet  ima  drugače  razvite  odnose  tako  do  tvarnega  kot  do  notranjega ,  pogojno  rečeno  duhovnega ,  tako  do  dobička  kot  do  izgube ,  tako  do  civilizacijskih  kot  do  naravnih  zvez  in  zavez  –  torej  sem  kljub  poprejšnjim  izkušnjam  s  Sri  Lanko  zdaj  stal  pred  deželo ,  ki  se  je  vame  neizbrisno  zaraščala  kot  velika  neznanka .  Ne  nazadnje  pa  –  kot  sta  bila  namen  in  vsebina  tega  tako  rekoč  priložnostnega  srečanja  s  punčico  mojega  očesa  zame  povsem  nekaj  novega ,  je  bilo  za  Srilančane  nekaj  novega  tudi  soočenje  s  cunamijem  kot  naravnim  pojavom  ter  z  njegovimi  katastrofalnimi  posledicami ,  nič  manj  pa  tudi  negotovost  ponovnega  oživljanja .  Preprosto  nujno  je  bilo  kaj  storiti .  Stati  ob  strani  in  govoričiti  o  stvareh ,  ki  so  jih  številni  in  bolje  opisali  že  pred  mano ,  ali  spogledati  se  z  izzivom  ter  spotoma  najti  kakšno  novo  vsebino  tudi  v  samem  sebi ,  v  tem  vprašanju  zame  ni  bilo  nobenega  tehtanja .  Seveda ,  kakor  sem  lahko  v  tistem  trenutku  govoril  samo  o  načelih ,  praksa  pa  je  kljub  hitremu  približevanju  ostajala  nejasna ,  nerodno  opredeljevana  prihodnost  …

Njegova  hiša  stoji  med  priobalno  ravnico  in  visokim  obalnim  grebenom  počrnelih  skal ,  napol  poraslih ,  napol  ožganih  od  sonca  in  soli ;  pomaknjena  je  v  zatišje ,  čeprav  se  razbijanje  večjih  valov ,  ki  se  takoj  za  granitnim  gričem  spreminjajo  v  debele  preproge  pen ,  čuti  kot  rahel  potres ,  in  v  zdravilno  zamaknjenost ,  ki  jo  le  redkokdaj  oplazijo  zvoki  ponovnega  dopustniškega  zbujanja .  Unawatuna  se  je  obnavljala  hitreje  in  z  manj  pomislekov  kot  večina  drugih  obalnih  področij ;  manj  je  govorila  in  se  manj  razburjala  zaradi  vladne  uredbe  o  nezazidljivosti  stometrskega  obalnega  pasu ,  čeprav  je  bila  javna  skrivnost ,  da  hoče  oblast  prebivalce  teh  občutljivih  območij ,  predvsem  ribiče  in  drobne  gostinske  podjetnike ,  pregnati  z  obal  zato ,  da  bi  plaže  prodala  hotelirskim  multinacionalkam .  Ob  čemer  –  tega  seveda  ne  bi  bilo  potrebno  posebej  poudarjati  –  je  imela  polna  usta  skrbi  za  ponesrečence  in  varnostne  ukrepe ,  ki  naj  bi  preprečili  podobne  nesreče .  Vprašanje  je ,  so  ugibali  tako  domačini  kot  vračajoči  se  tujci ,  ali  niso  zahodni  politično - kapitalski  sistemi  Colombo  v  takšne  vrste  vojno  dobičkarstvo  kratko  malo  prisilili .  In  ne  samo  to .  ZDA  poskušajo  svojo  sorazmerno  skromno  pomoč  unovčiti  prek  ameriško  netipično  lakonične  zahteve ,  naj  jim  Sri  Lanka  odstopi  Trincomalee ,  najboljše  in  najlepše  naravno  pristanišče  v  Indijskem  oceanu  –  za  kaj  drugega ,  jasno ,  kot  za  pomorsko  vojaško  bazo .  Unawatuna ,  kakor  rečeno ,  je  gradila  in  obnavljala  povsod ,  jedilniške  terase  so  rasle  iz  peska  in  okna  prvih  novih  gostišč  so  že  iz  neposredne  bližine  gledala  na  ocean .  Tujci  so  prihajali  z  denarjem ,  darovi ,  načrti ,  osebno  pomočjo  ter  s  široko  lopato  metali  svoje  materializirane  idealizme  v  obnovo  kraja ,  ki  je  od  vse  te  pozornosti  postajal  že  malo  nečimrn  –  čeprav  je  nujno  tudi  priznati ,  da  je  bil  začel  pri  dnu ,  da  je  bilo  izhodišče  njegovega  preporoda  popolno  razdejanje .

V  sirotišnici  sem  spoznaval  ljudi ,  ki  bi  jih  mogel  in  smel  plodno  vznemirjati  s  temi  izzivalnimi  vprašanji ,  le  da  za  prave  pogovore  preprosto  ni  bilo  časa .  Včasih  sem  dobil  smešen  občutek ,  da  me  preproste  srilanške  duše  razumejo  kot  edinega  razreševalca  težav .  Spet  je ,  na  primer ,  nad  kuhinjo  počila  vodovodna  cev .  Shramba  z  orodjem  je  bila  zaprta ;  ključ  je  bil  pri  starem  Angležu  Mathewu ,  nekakšnem  načelniku  tehnične  službe .  Kje  je  Mathew ?  Po  dolgem  iskanju  sem  ga  našel  v  beznici  na  koncu  ulice ,  kjer  je  pil  arak  s  pepsijem .  Ni  še  bil  preveč  pijan ,  toda  ključa  mi  ni  hotel  dati .  Za  to  je  zahteval  pisno  naročilo  upravnika  Freda ,  obritoglavega  marinca .  Kje  je  Fred ?  Ni  ga  bilo  v  sirotišnici  in  ga  do  noči  tudi  ne  bo :  sestanek  z  nekimi  neznanimi  donatorji .  Ko  bi  imel  vsaj  kakšen  konverter ,  koleno  in  nekaj  tesnil  …  Da  ni  problema ,  so  mi  rekli ,  na  drugem  koncu  ulice  je  trgovina  z  gradbenim  in  instalacijskim  materialom .  Z  mladim  temnopoltim  fantom ,  s  katerim  sva  prejšnjega  dne  krpala  napeljave  nad  kopalnico ,  sva  šla  pogledat ,  kaj  imajo .  Nakupil  sem ,  kar  se  mi  je  zdelo  potrebno ,  ter  se  popravila  lotil  z  vrvicami ,  vžigalnikom  in  s  kuhinjskim  nožem .  In  z  nekaj  kamni ,  s  katerimi  sem  obtežil  zvezane  cevi ,  ki  sem  jih  bil  prej  izkopal  iz  rušnatega  blata .  Zdaj  vsaj  ni  več  brizgalo ,  zdaj  je  samo  še  kapljalo .  Potem  sem  se  vrnil  k  otrokom .  Potem  so  me  poklicali  k  poljski  postelji ,  ki  se  ji  je  odlomila  noga  . . .  In  končno  ni  razen  češke  zdravnice  in  dvoje  otrok  nihče  opazil ,  kdaj  sem  zapustil  sirotišnico .  Bilo  je  dovolj  in  bilo  mi  je  všeč  tako .  No ,  če  bi  pomahala  le  kakšna  rjava  ročica  več  –  vendar  sem  slutil ,  da  bi  bilo  njim  potem  še  teže .  Vsaj  za  trenutek .  Čeprav  so  bili  sirote  brez  staršev .  In  prav  zato .

Nočna  cesta  je  skoraj  prazna .  Slabotno  je  osvetljena  celo  po  naseljih .  Včasih  se  kot  plahut  ptičjega  krila  zasliši  stok  oceana ,  kakor  v  Colombu  le  tu  in  tam  izgubljen  zatava  pogled  razkropljenih  nočnikov .  Redka  vozila  skačejo  iz  teme  z  zasenčenimi  lučmi ,  lučaj  pred  srečanji  pa  vklapljajo  najmočnejše  žaromete .  Ravindra  najbrž  počne  enako .  Ne  glede  na  to  me  hitro  prepriča ,  da  je  zanesljiv  delavec  iskrega  in  tekočega  obnašanja :  ne  prehiteva  na  slepo ,  pravočasno  upočasnjuje ,  ovinke  jemlje  gladko  in  ne  visi  ves  čas  na  hupi .  Na  obzidju  noči  se  le  redkokdaj  pokaže  kaj  znanega :  hrbet  razkošne  Mount  Lavinije ,  pust  Hiltonov  napis ,  Ceylincov  nebotičnik ,  dagoba  v  Fortu  in  pročelje  železniške  postaje ,  Pettah ,  brezoblična  severna  prestolnična  predmestja ,  ograja  letališča  Katunayake  in  umazane  ulice  Negomba .  Ustavimo  se  pri  hiši  De  Almisovih  in  kar  je  v  kombiju  še  ostalo  prostora ,  se  nenadoma  napolni  s  plastičnimi  pletenjačami ,  z  blazinami ,  s  termovkami  s  kavo ,  kuhinjskim  priborom ,  sadjem ,  z  vrečkami  s  sladkimi  kruhki  …  Mar  ni  to  odveč ?  sprašujem  molče ,  ne  da  bi  poudarjal ,  da  sam  plačujem  prevoz ;  ujeti  pogledi  De  Almisovih  pa  jasno  kažejo :  odveč  si  ti ,  nesrečnik  brez  boga  in  posluha  za  zastonj  priložnosti !  …

V  živahnem  trgovskem  Chenkaladiju  častiti  vodja  z  roko  pokaže  v  mirno  stransko  ulico  s  čokato  kamnito  cerkvijo .  Ravindra  ustavi ,  sezuje  čevlje  in  nogavice ,  dvigne  noge  na  armaturo  in  kljub  znoju ,  ki  mu  v  kapljicah  leze  po  črnih  sencih ,  v  trenutku  zaspi .  Družina  De  Almis  se  dvigne  kot  na  povelje  in  v  petih  minutah  pod  senčnim  cerkvenim  stebriščem  razgrne  rogoznice ,  razvije  vrečke  z  rižem  in  s  sambolom ,  nareže  kruhke ,  postavi  okrog  termovke  kozarčke  iz  stiropora  ter  na  posamezne  kose  raztrga  šop  banan .  Čeprav  sem  lačen ,  ne  morem  jesti ,  z  mlačno  vodo  si  sperem  usta  ter  si  prižgem  cigareto .  Ponudijo  mi  samo  kavo .  Obrnem  se  proč  in  se  sede  naslonim  na  zid .  V  meni  brbota  prepir ,  na  hitro  se  nizajo  vprašanja  in  ugovori .  V  kaj  rineš  s  svojo  nerazumno  trmo ?  Trmo ?  Kakšno  trmo ?  Ali  pa  se  morda  kujaš ?  Kujam ?  Če  bi  se  hotel  kujati ,  bi  moral  biti  prej  menda  užaljen !  Užaljen ?  Zaradi  česa  pa  naj  bi  bil  kar  na  lepem  užaljen ?  Zarota  kristjanov  bi  lahko  bila  odličen  izgovor .  Kakšna  zarota ?  Plačal  si  jim  izlet ,  zdaj  bi  se  radi  zabavali !  Sprejemljiva  misel .  Bi  se  me  želeli  zdaj  otresti  –  takšna  zarota ?  Me  zato  gledajo  zviška ?  Je  to  vredno  jeze ?  Ali  pa  je  res  –  da  to  ne  bi  bil  samo  izgovor ! ?  Tiho !  si  rečem  končno ;  pustimo ,  naj  gre  stvar  naprej .  Ampak  jesti  kljub  temu  ne  morem .  In  kava  je  vodena  kot  mlačna ,  blatna  deževnica .

» Odlično ! «  odgovorim .  » In  čemu  nisva  tega  storila  že  pred  odhodom ? «

Ime  Vakarai  je  vpisano  tudi  na  mojem  povprečnem  zemljevidu .  Po  tem  sklepam ,  da  je  bil  kraj  pred  cunamijem  manjše  mesto .  Morda  podeželsko  trgovsko  središče .  Kaj  je  bil  v  resnici ,  vedo  samo  tisti ,  ki  so  ga  prej  kakorkoli  poznali .  Kar  je  že  bil ,  zdaj  je  vse  razen  nekaj  čez  pol  prelomljenih  hiš  zravnano  s  tlemi .  Peščena  cesta  se  vleče  skozi  palmove  gaje ,  med  katerimi  je  razpršenih  na  stotine  šotorov .  Nenavadno ,  a  ne  neprijetno  je  stopiti  v  prah  in  vročino  dežele  in  kraja ,  ki  ju  še  nikoli  nisem  imel  v  mislih .  Ženske ,  ki  jim  oprsja  razgaljajo  tesno  poviti  čoliji ,  s  posodami  na  glavah  klepetaje  šumijo  k  črnim  cisternam  z  vodo .  Prižigajo  se  ognjišča ,  na  katerih  se  bodo  skuhale  večerje .  Z  leve  priteče  deklica  s  kolesnim  obročem ,  z  desne  dva  pobalina  kotalita  stari ,  zlizani  pnevmatiki .  Tem  otrokom  je  cunami  prinesel  počitnice ,  svobodni  in  vzradoščeni  vreščijo  med  drevesnimi  debli  in  se  skrivajo  med  kupi  palmovih  listov .  Častitemu  Franku  Shanti  in  njegovim  katolikom  z  veseljem  prepustim  sklepno  dejanje  obdarovanja  –  raje  se  v  naraščajočem  predvečerju ,  ko  se  najlepše  svetlobe  pretikajo  med  kipečim  oblakom  na  obzorju  in  osmojenimi  krošnjami  dreves ,  odpravim  opazovat  prstene  šotorske  ulice .  Ozračje  je  miroljubno  in  naklonjeno ,  nevsiljivo ,  rahlo  nagajiva  radovednost  me  boža  po  vsem  telesu .  Pozdravi  in  nasmehi  sijejo  iz  na  videz  brezupne  revščine ,  ki  jo  barvajo  pisani  sariji  in  umazane  otroške  cunje .  Okrog  žage  ležijo  skladovnice  lesa ,  moški  z  mačeto  me  naprosi  za  cigareto ,  diši  po  dimu ,  vročina  popušča  –  življenje  mora ,  želi  in  hoče  naprej .

A  spet  izbruhne  nesoglasje .  Mislil  sem ,  da  bomo  prenočili  v  Vakaraiju ,  častiti  Frank  Shanta  pa  odloči ,  da  se  takoj  obrnemo  in  se  začnemo  vračati .  Ugovarjam ,  vendar  nimam  najmanjše  možnosti  –  vodjo  podpirajo  vsi ,  in  to  tako  zavzeto ,  da  me  niso  pripravljeni  niti  poslušati .  Cunami !  kažejo  proti  obali ,  cunami !  Bojijo  se  novega  vala ,  pravijo  vsi  razen  sestre  Jacinte ,  ki  ni  Singalka .  Verjamem  v  ponos ,  v  zanesljivost  tamilskega  gostoljubja ,  toda  temu  prepričanju  se  upira  dejstvo ,  da  so  Singalci  tukajšnji  etniji  tako  rekoč  zgodovinski ,  dedni  sovražniki  –  res  pa  je  tudi ,  da  nimam  kaj  učiti  in  obsojati  ljudi ,  ki  so  v  tej  nesrečni  deželi  videli  ali  celo  izkusili  že  nekaj  desetletij ,  že  več  kot  za  en  rod  široko  paleto  nesmiselnega  nasilja .  Iz  nezavednega  razloga  se  težko  sprijaznim  z  njihovimi  pomisleki  in  zadržki ,  toda  od  njih  počasi  oddaljujem  preprosto ,  a  silovito  spoznanje ,  da  je  tudi  tej  razkošno  skopi ,  zadržano  divji ,  prvinski  deželi  ime  Sri  Lanka  –  kakršna  me  vznemirja  in  od  kakršne  postajam  vse  bolj  odvisen .  Naslednjič ,  morda  bodo  rane  takrat  vsaj  malo  zaceljene ,  morda  le  še  kot  poučne  brazgotine ,  bom  prišel  samo  sem .  Ja ,  tako  sklenem .  Obrnemo  se  torej ,  pred  nami  je  nova  celonočna  vožnja .  Pomaha  nekaj  rok ,  se  zablešči  nekaj  smrkavih  otroških  nosov .

Težko  sem  se  bil  odlepil  od  stare  hiše  in  z  olajšanjem  od  onih  dveh  starih  mrgod .  Zdaj  sem  bil  hvaležen ,  ker  mi  Sheala  ni  našla  šotora ,  čeprav  je  bila  to  obljubila ,  in  prostodušen ,  ker  mi  je  Anthony  z  medmrežja  utegnil  potegniti  le  nemo  karto  otoka ,  papir  v  velikosti  žepne  beležnice ,  čeprav  se  je  bil  sam  ponudil ,  da  mi  nabere  čim  več  uporabnih  podatkov .  Poplačala  sta  mi  s  tem ,  da  sem  gledal  njuno  pretirano  pozornost  in  narejeno  skesanost ,  s  čimer  sta  poskušala  zakriti  svojo  nezanesljivost .  In  še  gosta  megla  je  pritiskala  na  okna ,  ko  sem  zapiral  poln ,  a  ne  pretežak  nahrbtnik .  Odpravil  sem  se ,  to  je  bilo  najpomembnejše ,  dokazal  svojo  voljo  do  osamosvojitve ,  si  našel  zastonj  prevoz  ter  za  uvod  prepešačil  trideset  kilometrov  pusto  ravne  ceste  do  ustja  parka .  Nisem  bil  ujetnik  in  več  kot  vprašanje  časti  je  bilo ,  da  ujetnik  zaradi  morebitnih  strahov  –  vedno  so  budni  in  pripravljeni  povzročati  razdejanja  –  ne  postanem  na  otoku ,  v  stanju  samote  in  srečanj  s  prvinami .  Potem  bi  bilo  bolje ,  da  sploh  ne  bi  bil  prišel  –  prišel  pa  sem  in  tudi  ostajati  sem  nameraval !

Noč  je  bila  topla  in  skoraj  brezvetrna ,  lahko  bi  jo  bil  prespal  ali  prebedel  celo  zunaj  spalne  vreče .  Valovi ,  ki  so  nasedali  na  bokih  čeri ,  so  grmeli  in  stresali ;  nisem  mogel  ugotoviti ,  ali  zaradi  njih  drhti  samo  zrak  ali  tudi  kopno  pod  mano .  Iz  takšne  razkošno  odprte  opazovalnice  bi  rad  kdaj  gledal  silovit ,  netankočuten ,  z  vseh  verig  spuščen  vihar .  Otok  Monhegan  bi  ga  prenesel ,  to  sem  zdaj  že  vedel ,  čeprav  bi  se  tresel  in  bi  mu  lomilo  kosti .

Ni  bilo  okrasja ,  ki  bi  umanjkalo  tej  čarobni  noči .  Zvezde  so  se  začele  prižigati ,  ko  je  bilo  nebo  za  otokom  še  obarvano  z  mešanico  večerne  zarje  in  modrine  –  najprej  so  kot  kaplje  počile  največje ,  potem  se  je  tako  rekoč  hkrati  vžgala  cela  Rimska  cesta .  Tik  pred  mano  so  bile  obešene  Kasiopeje ,  na  severni  četrtini  neba  je  v  ognjenem  plesu  zamrznil  Veliki  Medved ,  v  modrikastem  siju  se  je  neobrabno  krušila  Severnica .  Le  malo  obalnih  luči  je  prodiralo  v  temo  in  daljni  zvon  plavajoče  boje  je  žvenketal  v  usihanju  galebjih  klicev .  Tistih  dvoje  svetilnikov  se  ni  naveličalo  mežikati  in  luči  letal  so  utripale  v  vse  smeri  –  kar  pa  je  postalo  pusto ,  obrobno  in  povsem  navadno ,  kadar  se  je  čez  nebno  kupolo  vrgla  črta  utrinka .  Potem  je  vzšla  luna ,  obrezana  kot  jajce ,  najprej  rdeča ,  potem  skoraj  slepeče  bela .  Oseka  je  umirila  večje  valove ,  a  če  sem  pogledal  po  srebrni  stezi  v  obzorje ,  je  morje  migetalo ,  kot  bi  rojilo .  Svetlobe  se  je  nalilo  toliko ,  da  sem  se  lahko  varno  sprehajal  po  travnatem  griču .  Vso  noč  sem  se  odločal ,  ali  naj  oblečem  ali  slečem  spalno  vrečo .  Zrak  je  bil  volhek  in  dišeč ,  ptice  so  spale  ali  molčale .

Ta  debeli  stvor  bo  žrl ,  dokler  bo  mogel ,  a  ker  žre  tudi  samega  sebe ,  svoje  družbeno - socialne  temelje  ter  bogate  človeške  sposobnosti ,  svojo  vest  in  nravnost ,  svojo  odrešujočo  naravno  bit ,  se  bo  prej  ali  slej  razpočil .  Če  kaj ,  potem  sem  v  Ameriki  zaznaval  utvaro ,  plehke  sanje  in  morbidno  virtualnost  ter  se  čudil ,  kako  neprištevna  je  obsedenost  z  dolarjem  in  zlatom  –  tolažili  pa  sta  me  prav  ameriška  sebičnost  in  nevednost ,  ki  si  v  resnici  krojita  izolacionistično  politiko .  In  miselnost  tudi .  Če  bi  me  kdo  vprašal  za  najbolj  preprost  povzetek ,  potem  bi  brez  zadržka  rekel ,  da  Amerika  v  tistem ,  kar  najbolj  fascinira  nevedne  in  šibke ,  naj  je  med  njimi  še  toliko  cenenih  politikov  in  samooklicanih  intelektualcev ,  ni  vredna  posnemanja  in  upoštevanja .  Niti  tega  ne ,  da  bi  se  je  bali ,  čeprav  nadvse  rada  dokazuje  svojo  neprištevnost  in  zločinsko  preračunljivost .  A  kaj ,  ko  zna  tako  prostaško  dobro  prodajati  svoje  afektirane  ničevosti ,  duhovni  kič  in  plastificirano  kulturo .  Kar  je  za  kronane  slepce  kronski  dokaz ,  da  je  ne  le  vredna  prvenstva ,  temveč  je  tudi  vrhunsko  usposobljena  zanj .

Odgovor  sem  vse  bolj  sumil  v  najbližjem  primeru ,  ki  je  jezno  in  zamerljivo  bolščal  v  televizijski  zaslon ,  preklinjal  in  se  posmehoval ,  modroval  brez  soli  ter  slišal  na  ime  Anthony .  Ljudje  so  pripravljeni  molčati  ( ne  govorim  o  brezplodnih  namiznih  govoričenjih  in  gostilniškem  filozofiranju ! ) ,  ker  se  bojijo  izgubiti  tisto ,  kar  napaja  njihovo  odvisnost  z  dokazi  premožnosti  in  varnosti ;  ne  spregovorijo ,  ker  so  v  pohlepu  izgubili  iskrenost ,  ker  si  slabo  vest  uspešno  blažijo  z  izgovorom ,  da  so  kot  drobni  posamezniki  nemočni ,  in  ker  so  se  brezdušno  navadili  na  kramarske  sisteme  vrednot .  Jasno  mi  je  postajalo ,  da  takšna  psihoza  varnega  preživetja  in  varne  neangažiranosti  ni  pojav ,  ki  bi  bil  zgrajen  na  naključjih ,  temveč  je  skrbno  vzdrževan  in  nadzorovan .  Ne  samo  z  vrha  piramide ,  temveč  znotraj  vseh  njenih  plasti .  Človek  je  predvsem  gmotno  bitje ,  za  tvari  in  stvari  zaposluje  svoj  razum  in  svojo  duhovnost ,  ne  morda  za  moralo  in  etične  kvalitete ,  za  so - človečnost  in  so - naravnost  –  in  kje  je  to  bolj  očitno  kot  v  ameriški  džungli  porabništva ,  pridobitništva ,  militarizma ,  veroizpovedne  fašistoidnosti ,  denarnega  predatorstva ?  To  so  okovi ,  ki  se  jih  Američan  ne  more  otresti ,  saj  se  jih  noče ,  ker  se  v  njih  počuti  varen  in  močan ,  pomemben ,  malone  izvoljen .

Prostor ,  odprtost ,  to  si  bom  najbolj  zapomnil .  Danosti ,  ki  širijo  široke  duše  pravim  pionirjem ,  takim  s  ponosom ,  a  brez  napuha .  Takšne  si  predstavljam  prave  Američane :  srčne ,  a  skromne ,  neudomačljive ,  a  priljudne ,  veseljaške ,  a  dostojanstvene ,  odgovorne ,  a  svobodoljubne .  Takšni ,  trdim ,  bi  si  morali  zaslužiti  to  deželo .  Vendar  je  že  tako ,  da  komur  je  zastonj  dano ,  tisti  ne  zna  ne  ceniti  ne  uživati .

S  takšnim  izhodiščem  sem  se  v  mislih  odpravil  še  na  en  izlet .  Oziroma  na  dva .

Od  te  trditve  še  vedno  ne  odstopam .

Nemec  iz  Mannheima ,  Avstralec  iz  Adelaide ,  lepa  dolgolaska  iz  Portlanda  v  Oregonu ,  Poljakinji  iz  Lodža ,  Turek  iz  Smirne ,  Korejec  iz  Busana ,  Japonka  iz  Osake ,  alžirska  Francozinja  iz  Pariza ,  Portugalec  iz  Porta ,  Indijec  iz  Kalkute ,  Ukrajinka  iz  Odese  in  številni  drugi  me  ne  potiskajo  v  neznano ,  temveč  me  poskušajo  pomehkužiti  z  znamenitostmi ,  za  katere  sem  bil  vedel  že  kot  šolar .  Ne  uspe  mi  spregledati ,  da  so  prišli  iz  velikih  in  znanih  mest ,  da  v  njihovih  nazorih  ni  prijateljstva  s  tišino  in  sprijaznjenja  s  samoto ,  da  jih  celo  takrat ,  kadar  mirujejo ,  obvladuje  trzava  okretnost ,  in  da  je  videti ,  kot  da  so  prišli  na  tekmovanje .  Toda  New  York  jih  je  premagal  že  vnaprej ,  saj  so  ga  prišli  ocenjevat  s  preračunljivostjo  in  z  ljubosumjem .  » Empire  State  Building , «  pravi  ta ,  » razgled  z  vrha  je  nepopisen ! «

» Mala  Italija , «  vzklikne  naslednji ,  » korak  naravnost  v  prva  desetletja  prejšnjega  stoletja ! «

» Kakor  za  koga ! «  se  iskreno  zasmejim  v  odgovor .

» Kljub  vsemu  torej  trdiš ,  da  praška  razprodaja  ni  vsiljiva ? «  je  rekel  Jan .

» Praga  je  znamenita ! «  je  rekel  Zdenek .

» Otročje ! «  je  rekel  Standa .

» Pozor ,  poplava ! «  je  rekel  Standa .

» S  čim ? «  sem  rekel .

» Rada  bi  postala  podjetnica  in  nosila  usnjene  hlače , «  je  rekel  Standa ,  » niti  knedlikov  ne  je  več  niti  mesa  in  lepi  se  z  nikotinskimi  obliži .  Po  novem  se  ne  bo  več  kuhalo  in  v  hladilniku  ne  bo  več  zaloge  piva .  Kratko  malo  prevrat .  In  čemu ?  Življenjski  slog  sodobne  ženske  zahteva  deklarativno  zdravje .  Za  vsako  ceno .  Z  živci  je  na  tleh .  Lahko  bi  bilo  zabavno .  Včasih  vsekakor  je . «

» Hej , «  sem  rekel ,  » govorim  o  opažanjih ,  ne  o  načrtovani  praksi ! «

» Kako  kaj ! ? «  je  rekel  Standa .  » Pomisli ,  kako  smo  sčistili  Sudete ! «

» Tudi  mi  ne  govorimo  jezika  gostiteljev , «  je  rekel  Zdenek .

» In  to  prostovoljno ! «  je  rekel  Standa .

» Ampak  brez  ferneta ! «  sem  rekel  jaz .

» Si  moreš  predstavljati , «  je  rekel  Jan ,  » samo  deset  dni ! ?  Deset  dni  za  Prago  in  Češko  in  pot  sem  in  pot  nazaj  … «

» Turistična  trgatev  v  pospešenem  posnetku , «  je  rekel  Jan .

» Odpraviti  se  s  povratno  vozovnico  na  Češko  je  kot  iti  z  lastno  ženo  na  nudl  plažo ! «  je  rekel  Standa .

» Ne  mučite  me ! «  sem  rekel .

» Seveda ! «  sem  rekel .

NERESNIČNE  MEJE

Je  tudi  Makedonija  izgubila  kritje  neke  nedodelane ,  a  v  bistvu  sploh  ne  tako  slabe  ideje ,  povezane  z  občutkom  vsaj  načelne  sopripadnosti ?  Je  tudi  ona  svojo  državotvorno  priložnost  razumela  in  izvedla  prednostno  kot  menjavo  kluba ,  partíje ,  makroja ,  delodajalca ?  In  to  na  veliko  bolj  nevarnem ,  prvinsko  nasilnem  križišču  od  megalomanije  opijanjenih  provincijalnih  velesil ,  prepojenem  s  čustveno  nabito  nestalnostjo  balkanskega  duha .  Ne  nazadnje  je  šele  socialistična  Jugoslavija  Makedoncem  dala  prvo  pravo  možnost ,  da  so  se  izrekli  kot  Makedonci  –  če  ne  omenjam  preludija  carja  Samuela ,  ki  pa  s  staro  slavo  povzroča  več  bolečine  kot  olajšujočega  ponosa .  Toda  trenutek  –  naj  slišim  še  enkrat ,  kako  nenavadno  zvenita  besedi ,  ki  sta  takrat ,  ko  sta  bili  še  živi ,  tolikokrat  zatresli  našo  zavest ,  socialistična ,  da ,  Jugoslavija ,  da  smo  zanju  oglušeli ,  se  iz  njiju  norčevali  in  ju  precej  samoumevno  tudi  zasovražili  –  saj  nista  izpolnili  danih ,  tako  rekoč  zapriseženih  obljub ;  brez  sentimentalnosti  in  jalove  nostalgije  lahko  rečem ,  da  se  vendarle  ne  oglašata  prazno  in  votlo ,  neuglašeno  in  brez  barve .  Umazali  so  ju  povsem  navadni  porabniški  triki ,  prekupčevalska  mreža  z  ideološkimi  čistili ,  kavbojke ,  marlboro  in  švicarska  čokolada  z  lila  ovitkom ,  rumeni  tisk  in  resničnostni  šovi ,  manjvrednostni  predsodki  in  nesproščeni  hormoni ,  kulturna  nepismenost  in  lenoba  –  same  najnižje  plasti  človeške  stavbe ,  najboljša  hrana  korporativnim  zapovedim  grabežljivosti ,  prikritega  ali  odkritega  nasilja ,  » plemenitenja «  kapitala  in  uničevanja  naravnega  okolja .  Jugoslavije  ni  več ,  ker  je  po  eni  strani  z  enopartijsko  ideologijo  kot  v  nekakšno  skrinjico  vetrov  tlačila  te  neizbežne  predatorske  strasti  človeka ,  po  drugi  pa  je  s  svojo  » elito «  vzdrževala  » elitnost «  brez  rokavic  in  s  tipično  balkansko  prostodušnostjo .  Vendar  ni  bila  zamišljena  slabo  in  zaslužila  si  je  simpatije  vseh  svetovnih  političnih ,  nazorskih  in  verskih  profilov  –  mar  ni  to  vrednota ,  vredna  premisleka  in  vpogleda ,  mar  ni  bilo  po  vsem  skupaj  skrajno  nespametno  ohraniti  samo  nekaj  prijateljstev ,  in  to  zgolj  iz  začasnega  koristoljubja  in  v  akordu  s  trenutnimi  razmerji  moči ! ?

Kakšno  dobrodošlico  si  vendar  izrekam ! ?

Dan  je  moker  in  hladen ,  oblaki  se  spet  spuščajo  in  zgoščajo .  Tudi  takšno  vreme  je  zame  lepo  in  mi  ne  povzroča  turobnih  razpoloženj  –  narobe  bo  kaj  drugega .  Prepričujem  se ,  da  bi  moral  biti  vesel  domovine ,  kajti  v  njej  je  tudi  dom  mojega  otroka ,  mojih  prijateljev ,  zaveznikov ,  ki  se  čutijo  soodgovorne ,  mojega  jezika  in  mojih  knjig ,  tako  natisnjenih  kot  še  ne  napisanih ,  spodbud  moje  kreativne  govorice ,  naravnih  lepot ,  ki  so  moje  živo  sorodstvo ,  ne  kakšni  promocijski  simboli .  Ne  mračna  jesenska  enobarvnost ,  ne ,  nespodbudna  védenja  mi  kvarijo  radosti  vračanja .  Ter  razlike  in  primerjave ,  priznam :  kakšen  prepad  po  višinah  grških  otoških  barv  in  svetlob  morajo  biti  soočenja  s  slovensko  dolinsko  provincijalnostjo ,  da  me  ne  vzburijo  ne  lične ,  urbano  polne  vasi ,  ne  urejeno  vrezana  polja  in  hribovja ,  ki  jih  oblačijo  bujni  mešani  gozdovi !  Ničesar  ne  obžalujem  in  nobene  besede  ne  jemljem  nazaj ,  da  pa  tostran  zadnje  državne  meje  ne  čutim  nobenega  znanega  olajšanja ,  je  morda  tudi  težko  pričakovani  dokaz ,  da  je  moje  popotništvo  dokončno  dozorelo  in  se  otreslo  jalovih  domotožij .

Koliko  časa  bom  potreboval ,  na  primer ,  da  prehodim  vse  ulice  Starega  mesta ?  Da  se  jih  naučim  razlikovati  brez  zemljevida ,  da  povežem  njihova  križišča  in  njihove  zatrepe  in  se  več  ne  izgubim  nehote ?  Pozimi  ( ali  pozno  jeseni  in  zgodaj  spomladi ,  kakor  sem  si  bil  zamislil  že  za  Aleksandrijo )  so  dnevi  namreč  kratki ,  nočna  razsvetljava  pa  je  skromnejša  kot  med  polovico  leta  s  krajšimi  nočmi .  Toda  nič  hudega ,  znotraj  trdnjavskih  obzidij  si  bom  našel  tudi  bivališče ,  zato  ne  bom  nikoli  predaleč  do  doma .  Prej  kot  zakopanih  nadstropij  kosti ,  ki  so  gnojile  ta  tako  želeni  sredozemski  dragulj ,  me  je  vnaprej  strah  v  kamen  upesnjenih  podob ,  ki  jih  vseh  ne  bom  mogel  niti  videti ,  kaj  šele  obožati  in  opisati ;  najbrž  se  ne  bom  umikal  daleč  iz  mesta  in  njegove  cvetoče  zimzelenosti ,  a  sem  kljub  temu  prepričan ,  da  bom  vsak  dan  na  poti  tudi  po  prostoru ,  ne  le  v  razdraženo  utripajočih  zgodovinskih  plasteh .  Da  ne  govorim  o  sedanjosti ,  ki  me  čaka  in  ki  ni  vsa  grda  niti  na  zunaj .  Tržnično  Nea  Agoro  skrivam  v  teh  slutnjah :  okrog  visoke  kupole  ribarnice  se  s  posebno ,  odprto  južnjaško  intimnostjo  srečujejo  tisti ,  ki  se  srečujejo  tam  vsak  dan ,  prebrskajo  stojnice  in  cenene  trgovinice ,  popijejo  najcenejšo  kavo  v  mestu ,  pojejo  giros  in  ga  zalijejo  s  kozarcem  retsine ,  potem  pa  krožijo  med  razcvetelim ,  osončenim  rastjem  in  pod  skrbno  obrezanimi  drevesi ,  kriče  pozdravljajo  ali  se  molče  zleknejo  na  kakšno  klop .  Topel  prepih  in  krhko  zelene  svetlobe ,  ravno  prav  razburkan  hrup  prometnih  ulic ,  razvlečenih  onkraj .
